Ilé-iṣẹ́ Agbóhùnsáfẹ́fẹ́ Ìbílẹ̀ Fagilé Ìfọ̀rọ̀wọ́rọ̀ pẹ̀lú àwọn ajìjàǹgbara LGBT lẹ́yìn ìhalẹ̀mọ́ sí olóòtú
Àtẹ̀jáde ìtúmọ̀ 8 Èrèlé 2019 10:39 GMT
Àwọn ajìjàǹgbara ní Madrid fi ẹ̀hónú hàn lórí ìrúfin ẹ̀tọ́ LGBT ní Russia
Ilé-iṣẹ́ Echo ti Moscow ní Yaroslavl tí ó jẹ́ ẹ̀ka ilé-iṣẹ́ Agbóhùnsáfẹ́fẹ́ Echo ti Moscow ìsopọ̀ tí ó ti dá dúró fún ìgbà pípẹ́ ní Russia fagi lé ìfọ̀rọ̀wọ́rọ̀ pẹ̀lú àwọn ajìjàǹgbara LGBT lẹ́yìn tí wọ́n gba ìhalẹ̀ láti ọ̀dọ̀ àwọn tí ó kórìíra-ìbálòpọ̀-láàárín-akọ-àti-akọ, olóòtú ilé-iṣẹ́ náà Lyudmila Shabuyeva sọ̀rọ̀ nínú àkọsílẹ̀ Facebook kan:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ní àná, a gba ìhàlẹ̀ kan tí ó ń lérí mọ́ àwa àti àwọn àlejòo wa tí a bá tẹ̀síwajú pẹ̀lú ètò ìfọ̀rọ̀wọ́rọ̀ọ wa nípa LGBT.
Mò ń fagi lé ètò náà.
Gẹ́gẹ́ bí ìwé ìròyìn tí ò sí ní abẹ́ ìṣàkóso ìjọba  Novaya Gazeta ti ṣe sọ, ó yẹ kí ètò náà tí yóò ṣe àfihàn àwọn ajìjàǹgbara LGBT ní Yaroslavl wáyé ní òwúrọ̀ Ọjọ́rú 23, ní oṣù Ṣẹẹrẹ.
Àwọn ajìjàǹgbara yìí kan náà ṣẹ̀ṣẹ̀ fi ẹ̀hónú hàn ní gbàgede ìlú láti tako ìfìyàjẹ àwọn aṣe-ìbálòpọ̀-akọ-àti-akọ ní Russia, pàápàá jùlọ ní orílẹ̀ Chechnya.
Ilé-iṣẹ́ agbóhùnsáfẹ́fẹ́ náà pè wọ́n láti fi ọ̀rọ̀ wá wọn lẹ́nu wò nípa ìfẹ̀hónúhàn àti ìrírí wọn fún jíjáde sí gbangba gẹ́gẹ́ bíi aṣe-ìbálòpọ̀-akọ-àti-akọ ní ẹ̀ka-ìlúu Russia.
Ìkéde Shebuyeva àkọ́kọ́ nípa ètò náà fa ẹgbẹlẹmùkù èébú ìkórìíra-ìbálòpọ̀-láàárín-akọ́-àti-akọ nínú àwọn èsì, tí èsì sì wá láti ọ̀dọ̀ àwọn òṣìṣẹ́ ọba kan bákan náà, ṣùgbọ́n ìyẹn ò mú ọkàn-an rẹ̀ kúrò, ó sọ fún Novaya Gazeta.
Ṣùgbọ́n ní alẹ́ ọjọ́ tí ètò náà ku ọ̀la, Shabuyeva sọ̀rọ̀ pé òun gba ìpè àjèjì láti orí òpó ẹ̀rọ-ìbánisọ̀rọ̀ kan tí kò ṣe é dámọ̀, ẹni náà sì sọ fún òun pé bí òun bá tẹ̀síwajú pẹ̀lú ètò náà bí ó ṣe ti pinnu, wọ́n máa fi igi ìgbábọ́ọ̀lù-afọwọ́jù pàdé àwọn àlejò rẹ ní ìta ilé-iṣẹ́ náà.
Òun náà sì lè kojúu wàhálà, onípè àjèjì náà léríléka.
Nítorí ìbẹ̀rù fún ààbò àwọn àlejòo rẹ̀, Shabuyeva fagilé ìfọ̀rọ̀wánilẹ́nuwò náà tí ó sì fi ètò mìíràn rọ́pòo rẹ̀.
Ìfẹ̀hónúhàn tí ó wáyé ní gbàgede ìlú wà lára ìkéde gbogboògbò #saveLGBTinRussia tí wọ́n fi ń polongo ìyà tí ó rorò tí wọ́n fi ń jẹ àwọn ènìyàn aṣe-ìbálòpọ̀-akọ-àti-akọ ní orílẹ̀ Chechnya.
Àwọn ìwọ́de àti ìfẹ̀hónúhàn irú èyí wáyé ní àwọn ìlú mìíràn ní Russia.
Ìlú ń ké pe àwọn ọmọ rẹ̀ (àwọn ọmọ ìlú) láti dojú ìjà kọ ìwà elẹ́yàmẹyà àti ìtẹ̀mọ́lẹ̀ ní Russia òde-òní.
Jẹ́ kí ìpèe rẹ̀ ta ọ́ jí!
[àmì náà ń sọ pé: Ẹ̀KA ÌṢÈDÁJỌ́ TI ORÍLẸ̀-ÈDÈE RUSSIA Ò RÍ ÀWỌN AṢE-ÌBÁLÒPỌ̀-AKỌ-ÀTI-AKỌ NÍ CHECHYA.
WỌ́N WÀ NÍBẸ̀: NÍNÚ ÀWỌN ỌGBÀ Ẹ̀WỌ̀N ÀTI IBOJÌ-ÒKÚ.
#SAVELGBTINRUSSIA Ẹ̀TANÚ ÌBÁLÒPỌ̀-LÁÀÁRÍN-AKỌ-ÀTI-AKỌ = ÌJỌBA AFIPÁMÚNI
Nínú oṣù Igbe 2017, Novaya Gazeta jábọ̀ pé àwọn aláṣẹ ní Chechnya, ti ìlú oníjọba Ìmọ́lẹ̀ tí ó ń rí ìdààmú jù ní gúúsù Russia tí ajagun fẹ̀yìntì Ramzan Kadyrov, ń ṣe olóríi rẹ̀, ń ṣe ìpolongo tí ó rorò tí ó ń tako ìtẹ̀mọ́lẹ̀ àwọn ènìyàn tí í ṣe LGBT tí ó ń gbé nínúu rẹ̀.
Ìròyìn tí ó jáde ní àìpẹ́ sọ pé “ìfọ̀mọ́" náà le gidi gan-an ni, pẹ̀lú ikú èèyàn méjì ó kéré tán àti ogunlọ́gọ̀ àwọn tí ó wà ní àtìmọ́lé tí ó lòdì sí òfin.
#FreeAmade: Akọ̀ròyìn tí a mú tí a sì dá lóró lẹ́yìn tí ó kọ ìròyìn lórí ìwà jàgídí jàgan tí ó ń ṣẹlẹ̀ ní Àríwá Mozambique
Àtẹ̀jáde ìtúmọ̀ 19 Èrèlé 2019 12:39 GMT
Àwọn ẹni-orí-kó-yọ tí wọ́n pàdánù ẹbí àti ilé ń sinmi níta gbangba lẹ́yìn ìkọlù ọjọ́ 5 oṣù Òkúdù ní abúlé Naunde ní Cabo Delgado nílùú Mozambique.
Àwòrán láti ọwọ́ Borges Nhamira pẹ̀lú àṣẹ ìlò.
Wọ́n mú akọ̀ròyìn Mozambique kan ní ọjọ́ 5 oṣù Ṣẹẹrẹ níbi tí ó ti ń jábọ̀ ìròyìn nípa ìkọlù tí ó ń dé bá àwọn abúlé kéréje ní ìgbèríko Cabo Delgado ní Mozambique.
Cabo Delgado wà ní àríwá orílè-èdè Mozambique, ó kún fún àwọn ohun àlùmọ́nì bí i òkúta iyebíye, èédú àti afẹ́fẹ́ gáàsì tí wọ́n rí ní Rovuma, ilẹ tí omí yí ká.
Àwọn olùkíyèsí sọ pé ẹgbẹ́ tí ó ń darí ìkọlù yìí ní i lọ́kàn láti máa jí àwọn ohun àlùmọ́nì yìí kó.
Láti oṣù Ọ̀wàrà 2017, àìmọye ìkọlù ni ó ti wáyé ní oríṣiríṣìí ìgbèríko ní Cabo Delgado láti ọwọ́ àwọn ẹgbẹ́ jàndùkú kan náà.
Ọ̀pọ̀lọpọ̀ àwọn iléeṣẹ́ ìròyìn ni wọ́n ti jábọ̀ lórí àwọn ìkọlù yìí ṣùgbọ́n kò tilẹ̀ wu àwọn ìjọba láti sọ̀rọ̀ lé e tàbí kí wọ́n fi ìdí àrídájú ẹ̀rí múlẹ̀ nínú àwọn ọ̀rọ̀ yìí.
Ní 2018, èèyàn tó lé lọ́gọ́rùn-ún ni wọ́n bá ṣẹjọ́ lórí àwọn ọ̀ràn yìí.
Ó yẹ kí ẹjọ́ọ wọn ó parí lọ́dún yìí.
#FreeAmade: Ìpolongo láti gba Akọ̀ròyìn Mozambique sílẹ̀
Amade Abubacar ń ṣiṣẹ́ pẹ̀lú Mozambican Social Communication Institute, ó sì ń ṣiṣẹ́ gẹ́gẹ́ bí akọ̀ròyìn pẹ̀lú ibùdó ìròyìn orí ayélujára Zitamar àti iléeṣẹ́ ìgbóhùnsáfẹ́fẹ́ ìbílẹ̀ Nacedje.
Àwọn ọlọ́pàá ìjọba àpapọ̀ Mozambique mú akọ̀ròyìn náà ní ọjọ́ 5 níbi tí ó ti ń ya àwòrán àwọn ẹni-orí-kó-yọ nínú ìkọlù kan ní Cabo Delgado, wọ́n sì tì í mọ́lé.
Lẹ́yìn náà, wọ́n mú Amade lọ sí ibùdó àwọn ológun Mozambique ní ìgbèríko Mueda láìjẹ́ ọmọ ẹgbẹ́ ológun.
Lẹ́yìn ọ̀sẹ̀ díẹ̀, wọ́n gbé e lọ sí ẹ̀wọ̀n gbogboògbò láti mú kí àtìmọ́lé rẹ̀ bá òfin mu ní Pemba, olú ìlú Cabo Delgado.
Lẹ́yìn tí ó dé ẹ̀wọ̀n gbogboògbò, Amade pe ẹgbẹ́ àwọn agbẹjọ́rò Mozambique tí ó sì sọ bí ó ṣe ti jìyà tó lọ́wọ́ àwọn ológun Mozambique tí ó ní wọ́n na òun tí wọ́n sì fi ebi pa òun.
Ọ̀pọ̀lọpọ̀ èèyàn àti ẹgbẹ́ ajàfómìnira ti sọ̀rọ̀ síta láti gbèjà Abubacar tí wọ́n sọ pé mímú tí wọ́n mú un àti àtìmọ́lée rẹ̀ ti dẹ́rùba òmìnira ẹni láti sọ̀rọ̀.
Ìfilọ́lẹ̀ Agbéròyìn Sáfẹ́fẹ́ ti Gúúsù Ilẹ̀ Adúláwò, tí ó ń ṣe àbójútó ẹ̀tọ́ agbéròyìn sáfẹ́fẹ́ àti iṣẹ́ wọn ní agbègbè náà sọ̀rọ̀ tako àtìmọ́lé Amade:
Títì tí àwọn ológun ti Abubacar mọ́lé jẹ́ ìpalára fún ẹ̀tọ́ rẹ pẹ̀lú mímú tí wọ́n mú un láìsí ìdí tí wọ́n fi ìdí ẹ múlẹ̀.
Ìjọba Mozambique ti ń ṣe àfihàn ìṣáájú burúkú nípa ṣíṣe ìdíwọ́ ẹ̀tọ́ ẹni láti sọ̀rọ̀ àti rírí ọ̀nà gbọ́ ìròyìn ní agbègbè náà.
Amnesty International náà sọ̀rọ̀:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Amade Abubacar Amade Abubacar jẹ́ gbajúgbajà akọ̀ròyìn tí ó ń gba ẹ̀rí sílẹ̀ lẹ́nu àwọn ẹni tí wọ́n bọ́ nínú ìkọlù ní Cabo Delgado nígbà tí àwọn ọlọ́pàá mú un.
Èyí jẹ́ àfihàn àìkàsí àwọn aláṣẹ Mozambique sí òmìnira láti sọ̀rọ̀ àti òmìnira àwọn oníròyìn… [àwọn aláṣẹ] rí akọ̀ròyìn gẹ́gẹ́ bí alátakò wọn [fún ìdí èyí] wọ́n ń ṣe wọ́n bí ọ̀daràn.
Ìpolongo náà ti tàn lórí Twitter, pẹ̀lú ìṣẹ̀dá àwọn àsopọ̀ ọ̀rọ̀ bí i #FreeAmade láti jà fún ìdásílẹ̀ Amade.
Fún ìgbà àkọ́kọ́ ní orílẹ̀-èdèe Brazil, ọmọ ìbílẹ̀ lóbìnrin di ọmọ ìgbìmọ̀ ìjọba
Àtẹ̀jáde ìtúmọ̀ 29 Ẹrẹ́nà 2019 16:00 GMT
Joenia ni ọmọ ìbílẹ̀ lóbìnrin àkọ́kọ́ tí ó kẹ́kọ̀ọ́ gboyè nínú ẹ̀kọ́ ìmọ̀ òfin ní Brazil.
Àwòrán: Àwòrán tí wọ́n yà nínú fídíò kan láti ọwọ́ọ United Nations Web TV.
Ní ọdún-un 1997, Joenia Wapichana di obìnrin àkọ́kọ́ tí yóò gboyè nínú ẹ̀kọ́ ìmọ̀ òfin ní Brazil.
Lẹ́yìn ọdún kọ́kànlá, òun ni ọmọ ìbílẹ̀ àkọ́kọ́ tí ó gbẹjọ́rò ní ilé-ẹjọ́ gíga jùlọ.
Ní oṣù Ọ̀wàrà ọdún-un 2018, Joenia tún gbajúmọ̀ sí i nígbà tí ó di ọmọ ìbílẹ̀ lóbìnrin àkọ́kọ́ tí wọn yóò yàn sípò nínú ìgbìmọ̀ ìjọba.
Ìbòo 8,491 tí wọ́n dì fún un ni wọ́n fi yàn án sípò kan nínúu mẹ́jọ tí ó tọ́ sí ìpínlẹ̀ Roraima tí ó ti wá.
Ìgbà kan ṣoṣo tí Brazil ní ọmọ ìbílẹ̀ gẹ́gẹ́ bí ọkàn lára àwọn ìgbìmọ̀ ìjọba ni ọdún-un 1986 — Mario Juruna, tí ó wá láti ẹ̀yà Xavante, wọ́n yàn án sípò ní ọdún-un 1983.
A bí Joana sínú ẹ̀yà Wapichana, ó lọ sí Boa Vista tí ó jẹ́ olú-ìlú Roraima nígbà tí ó wà ní ọmọ ọdún mẹ́jọ.
Ó ń kọ́ ẹ̀kọ́ọ rẹ̀ nínú ìmọ̀ òfin bí ó ṣe ń ṣiṣẹ́ ní ọ́fíìsì àwọn oníṣirò kan, ó sì sọ ọ́ nínú  ìfọ̀rọ̀wánilẹ́nuwò kan láìpẹ́, pé òun ṣetán ní ilé-ẹ̀kọ́ ní ọdún kan ṣáájú ìgbà tí ó yẹ kí òun ṣetán tí òun sì gbé ipò karùn-ún nínúu kíláàsìi rẹ̀ àti láàárín-in àwọn ọmọ ọlọ́lá ní Roraima.
Ní oṣù Ọ̀pẹ ọdún-un 2018, gẹ́gẹ́ bí ọmọ ẹgbẹ́ ìgbìmọ̀ tí wọ́n dìbò yàn, Joenia gba àmì ẹ̀yẹ ìdánimọ̀ UN fún ìjàfẹ́tọ̀ọ́ ẹ̀dá lórí àṣeyọrí tí ó ṣe nínú ìpolongo ẹ̀tọ́ àwọn ọmọ ìbílẹ̀.
Wọ́n ti fi àmì-ẹ̀yẹ ìdánimọ̀ yìí kan náà fún Nelson Mandela àti Malala rí.
Joenia Wapichana níbi tí ó ti ń gbè lẹ́yìn ọ̀rọ̀ ìbílẹ̀ kan ní ilé-ẹjọ́ gíga jùlọ.
Àwòrán: Àwòrán tí wọ́n yà nínú fídíò YouTube ilé-ẹjọ́ gíga jùlọ ti Brazil.
Ibi tí àyípadà ti bẹ̀rẹ̀
Joênia ṣe àfikún ìtàn ní ọdún-un 2008 nígbà tí ó gba ẹjọ́ ẹgbẹ́ ìbílẹ̀ márùn-ún kan rò, pé kí wọn ya ilẹ̀ẹ wọn sọ́tọ̀ gẹ́gẹ́ bí ilẹ̀ abínibí, irú òfin tí yóò fún àwọn abínibí ilẹ̀ náà ní ẹ̀tọ́ láti pàṣẹ lórí àwọn ilẹ̀ ìlúu wọn.
Ilé ẹjọ́ dá ẹjọ́ tí ó gbè lẹ́yìn àwọn ẹgbẹ́ ìbílẹ̀ náà tí wọ́n ti wá di òǹnilẹ̀ kánrin-kése fún àwọn ilẹ̀ abínibí tí ó tóbi jù ní Brazil — ilẹ̀ẹ Raposa Terra do Sol, tí ó wà ní ìpínlẹ̀ Roraima.
Bẹ́ẹ̀, Jair Bolsonaro tí ó jẹ́ ọmọ ẹgbẹ́ ìgbìmọ̀ ní àkókò náà ti fi ìwọ̀sí lọ ajàfẹ́tọ̀ọ́ ìbílẹ̀ kan tí ó wá sí ibi gbígbọ́ ìdájọ́ nípa ìyàsọ́tọ̀ Raposa Terra do Sol ní ìyẹ̀wù àwọn igbá-kejì.
Bolsonaro sọ̀rọ̀ báyìí ní ọjọ́ náà pé “ó yẹ kí o jáde síta láti lọ jẹ koríko pẹ̀lú àwọn alálẹ̀ẹ yín".
Kò pẹ́ lẹ́yìn tí ó jáwé olúborí nínú ìdìbò 2018, Bolsonaro tún mú ọ̀rọ̀ Raposa Terra do Sol bọnu gẹ́gẹ́ bí àpẹẹrẹ agbègbè ìbílẹ̀ tí ó yẹ kí àwọn jẹ àǹfààní ètò ọrọ̀-ajée rẹ̀.
Ó sọ fún àwọn akọ̀ròyìn pé:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ó jẹ́ agbègbè kan tí ó lọ́rọ̀ jù ní àgbáyé.
Èèyàn lè jẹ àǹfààní rẹ̀ lọ́nà tó mọ́gbọ́n dání.
Nípa ti àwọn ọmọ bíbí ibẹ̀, à á fún wọn ní ohun tí ó tọ́ sí wọn, à á sì dà wọ́n pọ̀ mọ́ àwùjọ.
Lọ́dún mẹ́wàá sẹ́yìn, pẹ̀lú ọ̀dà pupa lójúu rẹ̀, ní ìbámu pẹ̀lú àṣà ẹ̀yàa rẹ̀ ni Joenia lo èdè Portuguese àti ẹ̀ka-èdèe rẹ̀ láti rán àwọn adájọ́ létí pé bíi mílíọ̀nù dọ́là US lọ́nà mẹ́ta ni ó ń kárí àwọn ilẹ̀ wọ̀nyí láìsí pé wọ́n kópa nínú ètò ọrọ̀-ajée Brazil.
Ó ní “wọ́n ń sọ̀rọ̀ bà wá lórúkọ jẹ́, bẹ́ẹ̀ ni wọ́n ń ṣe ìyàtọ̀ọ̀tọ̀ ẹ̀yà pẹ̀lúu wa ní ilẹ̀ẹ wa".
Àwòrán: Àjọ tí ó ń rí sí ààbò gbogboògbò, CC 2.0
Alátakò tí kò ṣe é borí
Bí ó ṣe ń gbaradì láti gba ìjókòó rẹ̀ nínú ìgbìmọ̀ ìjọba gẹ́gẹ́ bí alátakò fún ìjọba Bolsonaro, ó sọ fún àwọn akọ̀ròyìn Folha de São Paulo, tí ó jẹ́ ilé iṣẹ́ oníwèé ìròyìn tó gbajúgbajà ní orílẹ̀-èdè pé:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Kí ló dé tí ó [Bolsonaro] ṣe ń ṣe inúnibíni sí àwọn ọmọ ìbílẹ̀ tó báyìí?
Kí ni ìdí fún ìkórìíra àti òǹgbẹ fún ìṣubúu wa?
A ní ètò ìrìnàjò ìgbafẹ́, òògùn ìbílẹ̀ àti àwọn ohun mèremère tí ó pín yẹ́lẹyẹ̀lẹ káàkiri ilẹ̀ẹ wa.
A nílò láti ṣe àyípadà ìgbàgbọ́ pé à ń ṣe ìdíwọ́ fún ìdàgbàsókè tàbí pé à ń ṣe ìpalára fún ẹnikẹ́ni.
Àwa náà ní láti di aṣíwájú fún ara wa…
Ìfẹsẹ̀múlẹ̀ tí ó ń lọ
Ìgbìmọ̀ Brazil gba ipò ní oṣù Èrèlé 2019, Joênia sì bẹ̀rẹ̀ sáà rẹ̀ gẹ́gẹ́ bí olùdarí ẹgbẹ́ òṣèlú rẹ̀, Rede Sustentabilidade (tí ó túmọ̀ sí Ẹgbẹ́ Alágbèéró lédè Portuguese) ní ìyẹ̀wù àwọn igbá-kejì ti ilé ìgbìmọ̀ aṣòfin kékeré.
Olùṣàkóso fún ètò àyíká tẹ́lẹ̀ rí Marina Silva, tí orúkọ rẹ̀ gbajúmọ̀ nínú ìjàfẹ́tọ̀ọ́ agbègbè ni ó dá Rede sílẹ̀ pẹ̀lú bí ó ti ṣe fìdírẹmi tó nínú ètò ìdìbò ààrẹ lẹ́ẹ̀mẹ́ta léraléra.
Lẹ́yìn àjálù ìdídò ní Brumadinho, tí ó pa àwọn èèyàn tí ó lé ní 160, tí ó sì mú ìbàjẹ́ bá gbogbo ayé tí ó wà ní odò Paraopeba, Joenia ṣe àgbékalẹ̀ àkọsílẹ̀ àbá òfin rẹ̀ àkọ́kọ́, tí ó ń ka àwọn ọ̀ràn tí ó ń ṣe ìpalára fún agbègbè àti ìlera pẹ̀lú ẹ̀mí àwọn èèyàn gẹ́gẹ́ bí “ọ̀ràn ńlá" tí ó ní ìjìyà tí ó pọ̀ nínú.
Ní ó-ku-ọ̀la tí yóò gba ipò, arábìnrin inú ìgbìmọ̀ náà sọ fún Folha de Boa Vista, ilé-iṣẹ́ ìròyìn ìbílẹ̀ kan tí ó ti ìpínlẹ̀ẹ rẹ̀ wá pé àbá òfin náà ń dojúkọ ìwà àìbìkítà àwọn iléeṣẹ́ àdáni sí agbègbè:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ohun tí ó kàn wá ni ètò ìmúlò tí ìjọba fi ń ṣe àdínkù agbára àwọn àtòpọ̀ ẹ̀rọ tí a ṣẹ̀dá láti dáàbò bo àyíká tó ní ìlera, gẹ́gẹ́ bí a ti rí i nínú ìwé òfin àti àwọn ipa tí ó ń kó láwùjọ.
Fún àpẹẹrẹ [lára àwọn àtòpọ̀ ẹ̀rọ yìí], a ní ètòo gbígba ìwé àṣẹ ní àwọn agbègbè yìí [tí ó ń bá wa dènà] àìlègbẹ̀rí àwọn iléeṣẹ́ jẹ́ àti àìtó agbára ìjọba láti kápáa wọn nínú ìpínlẹ̀ náà.
Nínú ọ̀rọ̀ọ rẹ̀ pẹ̀lú BBC, Joenia sọ pé ohun tí ó ṣe pàtàkì sí òun jùlọ nínú ìgbìmọ̀ náà ni ìyàsọ́tọ̀ àwọn ilẹ̀ abínibí:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Tí o bá ní èèyàn ńláńlá mẹ́fà ní ọwọ́ kan, tí ọwọ́ kejì sì ní àìmọye àwọn èèyàn tí wọn ò jámọ́ nǹkan tí wọ́n ń rí mi gẹ́gẹ́ bí aṣojú wọn níbẹ̀.
Wọ́n jẹ́ ọ̀wọ́ àwọn tí ó nílò aṣojú.
Ètò ìṣèlú àtẹ̀yìnwá wáyé nípasẹ̀ àwọn èèyàn tí wọ́n ń ro ohun tí ó máa jẹ́ èrèe tiwọn níbẹ̀, èmi máa mú iyì tí ó kárí wá.
Burundi: Kọ Ìkọkúkọ sórí àwòrán Ààrẹ — kí o wẹ̀wọ̀n
Àwọn oníkọkúkọ ní ìṣọ̀kan
Àtẹ̀jáde ìtúmọ̀ 20 Igbe 2019 18:53 GMT
Ààrẹ Jacob Zuma bẹ Burundi wo ní 25, oṣù Èrèlé ọdún 2016.
Orísun àwòrán: ìjọba ZA.
Flickr, àṣẹ CC.
Akẹ́kọ̀ọ́ mẹ́fà di ẹni àtìmọ́lé lọjọ́ Ìṣẹ́gun 12, oṣù Ẹrẹ́nà ní agbègbè Kirundo ní Àríwá Ìlà-oòrùn Burundi fún ẹ̀sùn-un kíkọ ìkọkúkọ sórí àwòrán Ààrẹ Pierre Nkurunziza nínú àwọn ìwé ìkọ́ni márùn-ún.
Wọ́n fi ẹ̀sùn “títa àbùkù bá Ààrẹ orílẹ̀-èdè" kàn àwọn akẹ́kọ̀ọ́ náà.
Ẹgbẹ́ Àwọn Àjọ tí ó ń ṣe Àmójútó ìwàlálàáfíà Àwọn ọmọdé ní Burundi (FENADEB) jábọ̀ pé wọ́n ti fi akẹ́kọ̀ọ́ kan tí ó jẹ́ ọmọ ọdún mẹ́tàlá sílẹ̀ lẹ́sẹkẹsẹ̀ nítorí pé ó ṣì kéré, kò sì tí ì tó ọdún mẹ́ẹ̀dógún.
Wọ́n jábọ̀ pé wọ́n ṣe ìdásílẹ̀ àwọn akẹ́kọ̀ọ́ mẹ́ta lọ́jọ́ Ẹtì, 15 oṣù Ẹrẹ́nà ṣùgbọ́n àwọn mẹ́ta yòókù ṣì wà ní àtìmọ́lé.
Àwọn ọmọ náà tí wọn kò ju ọmọ ọdún 15 sí 17 yóò ṣe ẹ̀wọ̀n ọdún márùn-ún bí wọ́n bá jẹ̀bi ẹ̀sùn ìtàbùkù bá Ààrẹ orílẹ̀-èdè.
Ìwé ìròyìn iwacu jábọ̀ pé àwọn ìdílé tí ọ̀rọ̀ náà kàn wà nínú ìdààmú gidi.
“Ìkọkúkọ [lórí àwòrán Ààrẹ] jẹ́ ẹ̀ṣẹ̀ tí ó mú ìjìyà dání lábẹ́ òfin ilẹ̀ Burundi gẹ́gẹ́ bí àbọ̀ ìwádìí Reuters kan ṣe sọ.
Bí ó tilẹ̀ jẹ́ pé ọjọ́-orí àwọn ọ̀daràn náà lè jẹ́ ìdí fún ṣíṣe àdínkù ìjìyà ẹ̀sẹ̀ nínú ìgbẹ́jọ́ àwọn akẹ́kọ̀ọ́ yìí.
Gẹ́gẹ́ bí olùkọ́ kan tí kò dárúkọ araa rẹ̀ ṣe sọ, wọn kò yẹ àwọn ìwé ìkọ́ni wọ̀nyí wò fún àìmọye ọdún, àwọn akẹ́kọ̀ọ́ sì máa ń pín in lò ni, fún ìdí èyí ó nira láti mọ ẹni tí ó kọ nǹkan sí i ní pàtó.
Ìṣẹ̀lẹ̀ tó fara jọ èyí ṣẹlẹ̀ ní 2016, lẹ́yìnin rògbòdìyàn sáà kẹ́ta Ààrẹ náà, nígbà tí àwọn akẹ́kọ̀ọ́ nílé ẹ̀kọ́ kọ ìkọkúkọ sórí àwòrán (Ààrẹ) Nkurunziza nínú ìwé ìkọ́ni.
Àwọn aláṣẹ rí èyí gẹ́gẹ́ bí ìwọ̀sí gidi tí wọ́n sì lé ọgọọgọ̀rún akẹ́kọ̀ọ́ kúrò ní àwọn ilé ẹ̀kọ́ lóríṣìíríṣi káàkiri orílẹ̀-èdè náà.
Akẹ́kọ̀ọ́ mọ́kànlá ni wọ́n fẹ̀sùn ìtàbùkù bá adarí ìlú àti “ìhàlẹ̀ mọ́ ààbò ìlú" kàn, bí ó tilẹ̀ jẹ́ pé wọ́n padà dá wọn sílẹ̀.
Wọ́n bu ẹnu àtẹ́ lu ìwà yìí gidigidi.
Zeid Ra'ad Al Hussein, tí ó jẹ́ aṣàkóso fún ẹ̀ka ìjàfẹ́tọ̀ọ́ ènìyàn lábẹ́ United Nations gbé àkọsílẹ̀ kan jáde ní 29, oṣù Òkúdù 2016:
Ẹ̀rù ń bà mí pẹ̀lú àwọn ìròyìn tí mò ń gbọ́ nípa lílé tí wọ́n ń lé àwọn ọmọ ní ilé-ẹ̀kọ́ àti bí wọ́n ṣe ń tì wọ́n mọ́lé nítorí ìkọkúkọ tí wọ́n kọ sórí àwòrán Ààrẹ nínú àwọn ìwé ìkọ́ni.
Nkurunziza,’ Adarí ayérayé tó ga jù’
Pierre Nkurunziza ti jẹ ààrẹ ilẹ̀ Burundi láti ọdún 2005.
Ní ọdún 2015, àwọn ẹgbẹ́ òṣèlúu rẹ̀ tún gbé e sípò fún sáà kẹ́ta lórí oyè.
Ní oṣù Ẹrẹ́nà ọdún tó kọjá, Nkurunziza gba orúkọ tuntun lọ́dọ̀ àwọn ẹgbẹ́ òṣèlúu rẹ̀, Àjọ Agbèjà Òmìnira Àwọn Ológun – Fún Ìgbéga Ìjọba Oníbò (CNDD-FDD).
Wọ́n pè é ní “adarí ayérayé tó ga jù".
Akọ̀wé gbogboògbò fún CNDD-FDD, Evariste Ndayishimiye ṣàlàyé ìdí tí orúkọ náà ṣe di ti Nkurunziza:
Olùdaríi wa ni, kò sí eni tí a lè fi wé e nínú ẹgbẹ́ẹ wa.
Òun ni òbíi wa, òun ni ó ń gbà wá nímọ̀ràn.
Ìdí nìyí tí mo ṣe ní kí gbogbo ọmọ ẹgbẹ́ pọ́n ọn lé nítorí pé ojúkójú ni ẹnikẹ́ni lè fi wo ilé tí kò ní olórí.
Ní tiwa, olórí tó dára jù ni a ní.
Bí àwọn CNN-FDD ṣe gbé oyè náà ní yẹpẹrẹ tó ipò agbára Nkurunziza gẹ́gẹ́ bí adarí ayérayé tó ga jù ti jẹ́ kí ó nira fún ẹnikẹ́ni láti kọ ohunkóhun tí ó bá yàn láti ṣe, títí mọ́ ìgbésẹ̀ rẹ̀ láti ṣe àyípadà òfin sáà méjì fún ipò adarí tí ó wà nínú ìwé òfin orílẹ̀-èdè náà.
Èyí ń ṣe àfihàn àdálò tí ẹgbẹ́ òṣèlú tó wà lórí oyè ń dá agbára lò pẹ̀lú Nkurunziza àti àwọn alátìlẹyìn-in rẹ̀ pẹ̀lú bí ẹgbẹ́ òṣèlú náà ṣe ń darí àwọn ìdásílẹ̀ ìjọba.
Àwọn oníkọkúkọ ní ìṣọ̀kan
Àwọn ọmọ ìlú tí wọ́n ń ṣàmúlò ayélujára ti bẹ̀rẹ̀ ìkọkúkọ sórí àwòrán ààrẹ Nkurunziza nínú ìfẹ̀hónúhàn pẹ̀lú àmì ìdámọ̀: #Nkurunziza àti #Burundi:
Ìfòfinlíle mú àtakò
Ìjọba Burundi ti bẹ̀rẹ̀ sí í fi ìkanra mú ìwà àtakò láti ọdún 2015, lẹ́yìn ìjákulẹ̀ ìṣọ̀tẹ̀ kan, ìdojúkọ pẹ̀lú àwọn ẹgbẹ́ adìtẹ̀ kan, àtakò lórí ìlòkulò ẹ̀tọ́, òfin kànńpá, ìnira pẹ̀lú ètò ọrọ̀-ajé àti rògbòdìyàn àwọn asásàálà.
European Union pẹ̀lú United Nations tako ìgbésẹ̀ Nkurunziza fún sáà kẹ́ta, wọ́n sì béèrè fún ìdápadà ìlọdéédé kí àsìkò ìdìbò ó tó dé.
Pẹ̀lú àwọn ìdojúkọ wọ̀nyí, “ipò náà" le sí i.
Àwọn aláṣẹ sì ń fi ìkanra mú gbogbo ìhàlẹ̀ tí wọ́n ń rí.
Ìjábọ̀ pàtàkì ti àjọ ajàfẹ́tọ̀ọ́ ènìyàn ṣe ní oṣù Èbìbí 2018 rí i pé àwọn èṣọ́ aláàbò ní Burundi, àwọn afòyeṣiṣẹ́ àti àwọn ọmọ ẹgbẹ́ òṣèlú tí ó wà nípò, àwọn ẹgbẹ́ Imbone… ń kọlu àwọn alátakò àti àwọn ẹni tí wọ́n fura sí gẹ́gẹ́ bí alátakò pẹ̀lú ajàfẹ́tọ̀ọ́ ènìyàn àti akọ̀ròyìn.
“Wọ́n pa èèyàn tó tó 1700, bẹ́ẹ̀ ni wọ́n sì ń fi ipá lé àwọn ẹlòmíìn, wọ́n ń fi ipá bá wọn ní ìbálòpọ̀, wọ́n ń fi ìyà jẹ wọ́n, wọ́n ń tì wọ́n mọ́lé, bẹ́ẹ̀ ni wọ́n sì ń dẹ́rùba àìmọye àwọn mìíràn".
Èyí ti dá wàhálà ìsásàálà sílẹ̀, a ti rí àwọn ará Burundi tí wọ́n sá lọ sí Tanzania, Rwanda, Congo àti Uganda.
Bí ó tilẹ̀ jẹ́ pé ẹgbẹẹgbẹ̀rún ti padà sílé.
Alákòóso United Nations fún ìsásàálà ti ṣe àkọsílẹ̀ àwọn asásàálà tí ó wá láti Burundi tí wọ́n lé ní 347,000 ní oṣù Èrèlé 2019, UNHCR fìdí ẹ̀ múlẹ̀:
…Làásìgbò nínú òṣèlú Burundi le sí i ní ọdún 2015 lẹ́yìn tí ààrẹ́ kéde èròńgbàa rẹ̀ láti lọ fún sáà kẹ́ta.
Ìfẹ̀hónúhàn àwọn èèyàn láti tako èròńgbà fa ìkọlura, ọgọọgọ̀rún àwọn èèyàn sì sá lọ sí àwọn orílẹ̀-èdè ìtòsí láti fi oríi wọn pamọ."
Ní ìbẹ̀rẹ̀ oṣù yìí, ìjọba Burundi ti ọ́fíìsì ẹ̀ka àwọn ajàfẹ́tọ̀ọ́ ènìyàn lábẹ́ United Nations tí wọ́n sì sọ pé àwọn kò nílòo wọn mọ́.
Ìjọba náà ń bínú sí alákòóso tẹ́lẹ̀-rí ẹ̀ka náà, Zeid Ra'ad Al Hussein tí ó ṣàpèjúwe Nkurunziza ti Burundi gẹ́gẹ́ bí ọkàn lára “àwọn apanilẹ́kúnjayé ènìyàn tí ó ń gbèrú sí i láìpẹ́ yìí" ní oṣù Èrèlé 2018.
Àtipa àwọn Ilé-iṣẹ́ Akọ̀ròyìn, ìyọlẹ́nu àwọn alátakò, ìfòfinlíle mú àwọn ìdásílẹ̀ tí kì í ṣe ti ìjọba (NGOs) àti ìdiwọ́ fún àwọn mìíràn láti sọ̀rọ̀ tàbí ṣe àfihàn ara wọn ní ààyè òṣèlú.
Fún àpẹẹrẹ, wọ́n dájọ́ ẹ̀wọ̀n ọdún méjìlélọ́gbọ̀n fún ajàfẹ́tọ̀ọ́ ènìyàn Germain Rukiki fún “ìdarapọ̀ mọ́ ìgbìyànjú ìrúlùú, “jíjin ètò ààbò ìlú lẹ́sẹ̀, àti ìṣọ̀tẹ̀" ní 2018 nítorí pé ó ṣe àkọsílẹ̀ àwọn ọ̀nà tí ìjọba Nkurunziza ń gbà fìyà jẹni.
Àwọn àìṣedede kan dá ìgbẹ́jọ́ Rukiki dúró, ó sì wáyé ní ọ̀sẹ̀ mélòó kan ṣáájú àríyànjiyàn ìdìbò abófinmu náà.
“Ọ̀rọ̀ ìkọkúkọ" náà ń ṣe àfihàn ìdúróṣánṣán ìjọba náà tí kò yẹ̀ àti ọ̀nà tí wọ́n ń gbà ṣe ẹ̀tọ́ọ wọn, títí mọ́ ṣíṣe ìgbéyàwó kànńpá fún àwọn tọkọtaya tí wọ́n ń gbépọ̀ láìṣe ìgbéyàwó ní 2017: ìfòfinlíle mú òwòo panṣágà àti agbe ṣíṣe.
Wọ́n fagi lé ìfìwépè Adarí iléeṣẹ́ tó ń ṣètò Ìṣàjò-papọ̀-wa-ọkọ̀-kí-n-wa-ọkọ̀ sí iléeṣẹ́ tẹlifíṣàn Russia lẹ́yìn tí olóòtú ètò rí i pé obìnrin ni
Àwọn elétò náà sọ pé ó "nírú ẹ̀yà" tí àwọn olugbọ́ àwọn ń fẹ́.
Àtẹ̀jáde ìtúmọ̀ 30 Igbe 2019 17:43 GMT
Àgékúrò àwòrán adarí iléeṣẹ́ náà, Irina Reyder ní ọ́fíìsì iléeṣẹ́ BlaBlaCar ti Russia.
Àwòrán láti orí Ojú ewé.
Irina Reyder tí ó jẹ́ adarí iléeṣẹ́ BlaBlaCar ní Russia ní wọ́n fagi lé ìfìwépè òun sí ìfọ̀rọ̀wọ́rọ̀ kan pẹ̀lú iléeṣẹ́ amóhùnmáwòrán-an ti ìjọba, Channel One lẹ́yìn tí olóòtú náà rí i pé obìnrin ni òun.
Reyder kọ nípa ìṣẹ̀lẹ̀ náà sójú ìwé Facebook rẹ̀.
Ó ní òun gbọ́ ọ̀rọ̀ inú ìpè olóòtú ètò náà pẹ̀lú aṣojú ilé iṣẹ́ BlaBlaCar fún ìbánisọ̀rọ̀ pẹ̀lú àwùjọ tí òun sì gba ohùn-un wọn sílẹ̀:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
E (Olóòtú ètò “Ojúmọ́ Ire"): Báyìí ni a ṣe gbèrò láti ṣe é; akọ̀ròyìn-in wa á máa wa ọkọ̀ bí yóò ṣe máa fi ọ̀rọ̀ wá ọ̀rọ̀ lẹ́nu alámọ̀dájúu yín.
PR (Aṣojú iléeṣẹ́ BlaBlaCar fún ìbánisọ̀rọ̀ pẹ̀lú àwùjọ): Bẹ́ẹ̀ ni, Ìyẹn dára
E: Ta ni yóò wá jẹ́ alámọ̀dájú náà?
PR: Adarí iléeṣẹ́ wa ni, Irina Reyder
E: Ẹ̀n… Ẹ ti fìgbà kan ní ọkùnrin tó dára ní ipò náà, àbí bẹ́ẹ̀ kọ́?
PR: Bẹ́ẹ̀ ni, a ti ní Alexey Lazorenko gẹ́gẹ́ bí Adarí,  Irina Reyder ni nísẹ̀yín.
E: Bẹ́ẹ̀ ni, mo mọ̀ nípa àyípadà tí ó wáyé nínú ìdarí iléeṣẹ́ yín lọ́dún tó kọjá.
Ṣùgbọ́n Irina kò ní le è wúlò gẹ́gẹ́ bí alámọ̀dájú, ó nírú ẹni tí àwọn olùgbọ́ọ wa máa ń nífẹ̀ẹ́ sí.
Fún àpẹẹrẹ, tí a bá ní agbẹjọ́rò gidi kan.
Ó ń láti jẹ́ ọkùnrin.
Tàbí ẹni tí ó mọ̀ nípa ọkọ̀ lọ́pọ̀lọpọ̀ – ọkùnrin ni, kó má jẹ̀ ẹ́ obìnrin.
Bóyá kí ìwọ Sergey ó ṣe ìfọ̀rọ̀wọ́rọ̀ náà?
Lẹ́yìn tí aṣojú iléeṣẹ́ náà fún ìbánisọ̀rọ̀ pẹ̀lú àwùjọ, Sergey sọ fún olóòtú ètò náà pé kò sí alámọ̀dájú ọkùnrin kankan ní iléeṣẹ́ naa, ó ní olóòtú ètò náà ṣe ìlérí láti padà wá lẹ́yìn tí ó bá ti bá olóòtú àgbà ètòo wọn sọ ọ́.
Nínú ìpè kan lẹ́yìn ìgbà náà, wọ́n sọ fún aṣojú iléeṣẹ́ BlaBlaCar pé ètò náà ti yí padà, pé àwọn á máa ṣe ìfọ̀rọ̀wọ́rọ̀ pẹ̀lú àwọn oníbàáràa wọn dípò wọn.
Ṣé àwọn alámọ̀dájú tuntun yìí á mọ̀ dájú dánu?
Reyder ń béèrè ìbéèrè ìkẹ́gàn náà lọ́wọ́ àwọn èèyàn-an rẹ̀.
Nínú èsì kan sí TJournal, tí ó jẹ́ iléeṣẹ́ onímọ̀-ẹ̀rọ àti ìròyìn ẹ̀rọ alátagbà àti orí ayélujára.
Ẹ̀ka ìròyìn Channel One ò fi òtítọ́ ìtàkùrọ̀sọ yìí pamọ́, ṣùgbọ́n wọ́n tẹnu mọ́ ọn pé ọ̀rọ̀ náà kò ṣègbè lẹ́yìn akọ.
Bí ó tilẹ̀ jẹ́ pé àlàyé wọn kò fìdí èyí múlẹ̀ tó:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Akọ̀ròyìn méjì, ọkùnrin àti obìnrin kan ń gbèrò láti ṣàfihàn ìyàtọ̀ tí ó wà nínúu bí ọkùnrin àti obìnrin ṣe ń hùwà sí ìfowópamọ́.
Akọ̀ròyìn lóbìnrin á ní láti fọ̀rọ̀wọ́rọ̀ pẹ̀lú alámọ̀dájú ọkùnrin kan nígbà tí Akọ̀ròyìn lọ́kùnrin á ní ìfọ̀rọ̀wọ́rọ̀ pẹ̀lú àwọn obìnrin.
Nítorí pé èròńgbà Akọ̀ròyìn obìnrin yẹn ni láti wo bí wọ́n ṣe ń tọ́jú owó bí wọ́n bá gbé ọkọ̀, a nílò láti bá aṣojú iléeṣẹ́ tó ń ṣètò ìrìnnà-papọ̀-wa-ọkọ̀-kí-n-wa-ọkọ̀ kan sọ̀rọ̀ (bẹ́ẹ̀ ni, nítorí àlàkalẹ̀ ètò náà ni, kì í ṣe nítorí àìfẹ́dọ̀ọ́gba akọ àtabo, ó ní láti jẹ́ ọkùnrin).
Channel One ò sọ bí ìyàtọ̀ ṣe wà láàárín bí ọkùnrin àti obìnrin ṣe ń ronú sí ìfowópamọ́.
Ṣùgbọ́n ọ̀rọ̀ náà kò yí àwọn èèyàn lọ́kàn padà, wọ́n sì ń sọ̀rọ̀ tako ìhùwàsí iléeṣẹ́ tẹlifíṣàn yìí.
Adarí iléeṣẹ́ BlaBlaCar, Irina Reyder sọ pé wọ́n fagi lé ìfìwépè òun wá sórí ètò Ojúmọ́ Ire lórí Channel One lẹ́yìn tí olóòtú rí i pé obìnrin ni òún jẹ́.
Ó yani lẹ́nu pé àwọn ohun kan ṣì wà nínú ìyírí àwọn Channel One tí a kò mọ̀.
Pẹ̀lú ọ̀rọ̀ burúkú tí Channel One gbọ́ lórí ayélujára, Russia sì ní iṣẹ́ ńlá láti ṣe lórí ọ̀rọ̀ ìbádọ́gbà akọ àti abo.
Russia wà ní ipò 75 nínú àwọn orílẹ̀-èdè 149 tí Àjọ tó-ń-ṣètò-ọrọ̀-Ajé Lágbàáyé ṣàyẹ̀wò fún lọ́dún 2018 nínú Ìjábọ̀ Àlàfo tó wà láàárín Akọ àti Abo Lágbàáyé, ó ń ṣe dáadáa ní ti ìbádọ́gbà nínú rírí ètò ìlera àti ètò ẹ̀kọ́ lò fún àwọn obìnrin, ṣùgbọ́n wọ́n ń fà sẹ́yìn nínú ètò ìṣòfin láti jà fún ẹ̀tọ́ọ wọn.
Àwọn ajàfẹ́tọ̀ọ́ abo ní Russia máa ń sábàá lo gbàgede ẹ̀rọ alátagbà àti ẹ̀fẹ̀ láti tan ìmọ́lẹ̀ sí ìhùwàsí àti ìṣe àwọn tí ó ń ṣègbè lẹ́yìn ẹ̀yà ènìyàn kan.
Ìpolongo ìtakò Kérésìmesì ìlú China mú yíyan àjọyọ̀ le fún ọmọ-ìlú
Àtẹ̀jáde ìtúmọ̀ 23 Ọ̀pẹ 2018 13:23 GMT
Ohun tí a kọ sí ojú pátákó: “Gbé Ìgbésẹ̀ kí o sì kọ àjọ̀dún Òyìnbó" àti " Ṣe ìgbélárugẹ àṣà ìbílẹ̀, kọ àjọ̀dún Òyìnbó".
Àwòrán láti Weibo.
Kérésìmesì ń sún mọ́ dẹ̀dẹ̀ ṣùgbọ́n kàkà kí inú àwọn tí ó ń gbé ní orí-ilẹ̀ ìlú China ò dùn, ọ̀pọ́ ti fi ẹ̀hónú-u wọn hàn lórí ìpolongo tí ó tako ayẹyẹ Kérésìmesì tí ó kà á sí àjọ̀dún Òyìnbó.
Ní ọdún 2017, ìgbìmọ̀ àgbà àti àjọ ìpínlẹ̀ lábẹ́ ẹgbẹ́ olóṣèlú Communist ìlú China kọ ìwé àṣẹ kan tí a pe àkọlée rẹ̀ ní “Ìmọ̀ràn lórí imúdiṣíṣẹ iṣẹ́ ìgbélárugẹ àti ìdàgbà àṣà ìbílẹ̀ China dé ibi gíga “.
Wọ́n la àwọn àkànṣe iṣẹ́ ìsọjí àṣà bíi Ọdún Òṣùpá Tuntun àti Àjọ̀dún Àtùpà sílẹ̀, láì pa ìyìókù tì, gẹ́gẹ́ bí ìpàgọ́ tí ó jẹ mọ́ ti àṣà tí ó lákaakì.
Kí òfin yìí lè di àmúṣẹ, ìjọba China ti ṣe ìfilọ́lẹ̀ àwọn ètò ìpolongo kéékèèké mélòó kan fún ìkọ̀yìn sí àwọn ayẹyẹ tí kì í ṣe ti ìbílẹ̀ China.
Ọdún nìín, ọjọ́ díẹ̀ sí Kérésìmesì, ìjọba ní àwọn ìlú ńlá bíi Langfang, ní agbègbèe Hebei, ti pa á ní àṣẹ fún ìsọ̀ gbogbo láti yọ ẹ̀ṣọ́ ọdún Kérésìmesì kúrò lójú títí àti fèrèsé.
Ọ̀rọ̀ àlùfànṣá tí ó dá lórí ìtako àjọ̀dún Òyìnbó ti gba ẹ̀rọ-alátagbà ìlú China kan, èyí mú kí yíyan ayẹyẹ Kérésìmesì láàyò le koko fún àwọn tí ó rò wípé ní ìkọ̀kọ̀ ni ayọ̀ àwọn gbọdọ̀ wà.
Ònlo Weibo Long Zhigao ya àwòrán ìròyìn orí WeChat ti rẹ̀ ní orí Weibo ní ìfihàn àríyànjiyàn.
Kókó ìròyìn àkọ́kọ́ 1.
Àjọ̀dún Òyìnbó ń bọ̀ lọ́nà dẹ̀dẹ̀.
Kí a ṣe àjọyọ̀ àbí kí á máà ṣe é, ìbéèrè ni ìyẹn.
Ọmọ China ni mí n kò sì kí ń ṣe àjọyọ̀ Òyìnbó.
Sọ pé rárá fún ìṣàjọyọ̀ àjọ̀dún Òyìnbó nínú ọgbà ilé-ìwé.
Ẹgbẹ́ òṣèlú-ìpínlẹ̀ ti kọ ẹ̀yìn sí àjọ̀dún Òyìnbó.
Àjọyọ̀ àjọ̀dún ti wa di ọ̀rọ̀ ìṣèlú.
Láfikún-un Kérésìmesì, àkàsílẹ̀ àwọn àjọ̀dún Òyìnbó kò yọ Àyájọ́ Ọjọ́ Olólùfẹ́, Àjíǹde àti Halowíìnì, àti bẹ́ẹ̀ bẹ́ẹ̀ lọ sí ẹ̀yìn.
Ọ̀pọ̀lọpọ̀ ènìyàn ni ó ka àjọ̀dún sí “ìgbógunti àṣà" tàbí “ìrẹ̀sílẹ̀ ìlú".
Fún àpẹẹrẹ, ọ̀kan tí ó ràn ká bí ìgbà tí iná bá ń jó pápá inú ọyẹ́ sọ wípé:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Bí àwọn ènìyàn ìlú kan bá mú àjọyọ̀ àjọ̀dún ìlú mìíràn ní òkúnkúndùn ju bí ó ṣe yẹ, èyí fi hàn wípé orílẹ̀-èdè náà ń jẹ ìyà ìgbógunti àṣà.
Bí ẹlẹ́gbẹ́ olóṣèlú kò bá mọ èyí, a jẹ́ wípé wọn kò ní ìkọbiarasí ìṣèlú wọ́n sì ti pàdánù ìlọsíwájúu wọn.
Awuyewuye náà tọ́ka sí ìṣẹ̀lẹ̀-àtẹ̀yìnwá Eight-Nation Alliance, ẹgbẹ́ ìṣọ̀kan tí a dá ní ìdáhùnsí Tẹ̀mbẹ̀lẹ̀kun Akànṣẹ́ ní China láàárín-in ọdún 1899 àti 1901 nígbàtí àwọn àgbẹ̀ rokoroko fi ẹ̀hónú hàn sí ìjọba amúnisìn, ètò ìṣèlú ní ìlànà Krìstẹ́nì àti àṣà.
Síwájú sí i, ó ní wípé ọjọ́ ìbíi Mao Zedong, bàbá ìsàlẹ̀ Ìlú-tí-kò-fi-ọba-jẹ ti Èèyàn-an China, ni ó yẹ kí a kà sí Kérésìmesì ìlú China:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Alága àkọ́kọ́ Ìlú-tí-kò-fi-ọba-jẹ ti China Mao Zedong ti yọ àwọn ènìyàn nínú ìṣòro.
A gbọdọ̀ sọ ọjọ́ ìbíi rẹ̀ di Kérésìmesì China.
Gbé ìgbésẹ̀ kí o kọ àjọ̀dún Òyìnbó.
Àmọ́ àwọn ènìyàn kan lórí Weibo kò rí ọ̀rọ̀ ọlọgbọ́n kankan nínú àríyànjiyàn wọ̀nyí.
Ẹnìkan sọ pé:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Bí àwọn Òyìnbó bá ń ṣe àjọyọ̀ Ọdún Òṣùpá Tuntun, àwọn aráa China á gbéraga wọ́n á sì rí èyí gẹ́gẹ́ bí ìdàgbà ìsọjí àṣà ìbílẹ̀ China … Bí àwọn aráa China bá ṣe àjọyọ̀ àjọ̀dún Òyìnbó, kí ni ìdí tí a fi kà wọ́n sí ìgbógunti àṣà?
Àwọn ọ̀dọ́ máa ń ṣe àjọyọ̀ àjọ̀dún Òyìnbó nítorí àríyá àti fún ayọ̀.
Àwọn àjọ̀dún wọ̀nyí lè mú ìkóúnjẹjẹ gbòòrò, kí ni ó burú nínú ìyẹn?
Àwọn kan gbèrò wọ́n fẹ́ gbé àjọyọ̀ Kérésìmesì fi ẹ̀gbẹ́ kan ẹ̀gbẹ́ pẹ̀lú ìrẹ̀sílẹ̀ ìlú tí ó wáyé ní 160 ọdún sẹ́yìn.
Ẹgbẹ́kíkó, ìkóraẹni-níjàánu
Àgbàrá òdì ọ̀rọ̀ sí Kérésìmesì ti ṣàn gba orí ẹ̀rọ-alátagbà ó sì ti mú kí àwọn òǹlò kan ó kó ara wọn ní ìjánu.
Ònlo Weibo kan fi ẹ̀hónú hàn:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Kérésìmesì ń bọ̀ lọ́nà dẹ̀dẹ̀.
Ní agbo ọ̀rẹ́ẹ wa, àgọ́ alòdìsí àjọ̀dún Òyìnbó àti alòdìsí alòdìsí àjọ̀dún Òyìnbó ń ṣe àríyànjiyàn.
Kò kan ẹnikéni bóyá èèyàn féràn àjọyọ̀ tàbí kò fẹ́, kí ni ó dé tí àwọn ènìyàn ṣe fẹ́ràn láti máa fi túláàsì mú ẹlòmíràn gba èròńgbà ti wọn?
Ojú kan tí gbogbo ènìyàn dúró sí ti kún.
Fún àwa tí a wà láàárín, kí a ba mú un dọ́gba, a ní láti dúró sí ẹ̀gbẹ́ kejì.
Ìkìlọ̀ lórí ìtako àjọ̀dún Òyìnbó ní inú ọgbà ilé-ìwé.
Awuyewuye ti kọjáa ti gbàgede orí ẹ̀rọ-alátagbà, ó kàn dé ilé-ìwé àti àjọ ìlú.
Àwọn òǹlo Weibo kan ti pín ìkìlọ̀ ilé-ìwé ti a fún akẹ́kọ̀ọ́.
Ọ̀kan nínú ìkìlọ̀ náà (ọ̀tún) ń tọ́ka sí òfin “Ìmọ̀ràn" ó sì rọ olùkọ́ àti akẹ́kọ̀ọ́ láti kọ àyájọ́ tí ó fi ara jọ ti Òyìnbó sílẹ̀.
Bákan náà ni ìkìlọ̀ rọ akẹ́kọ̀ọ́ láti fọ́n iṣẹ́-ìjẹ́ òdì-ọ̀rọ̀ ìgbógunti àṣà Òyìnbó ká sí ọ̀rẹ́ àti ojúlùmọ̀ lórí WeChat àti lórí àwọn irinṣẹ́ iṣẹ́-ìjẹ́ ẹ̀rọ-alátagbà mìíràn.
Ìyàlẹ́nu ni ó jẹ́ fún ìyá kan nígbàtí ọmọọ rẹ̀ kọ ẹ̀bùn Kérésìmesì.
Ìyá kọ sórí Weibo:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ìyá: Ọmọ mi, ẹ̀bùn wo lo fẹ́ fún Kérésìmesì?
Ọmọ: Èmi ò ní ṣe àjọyọ̀ àjọ̀dún Òyìnbó kì í ṣe àjọ̀dún ìlúu China.
Ó dáa, dájúdájú onígbọràn ọmọ ẹgbẹ́ òṣèlú àti àwọn ará ìlú ni ọ́.
Síbẹ̀, àwọn akẹ́kọ̀ọ́ ilé-ẹ̀kọ́ gíga ṣe àròjinlẹ̀.
Akẹ́kọ̀ọ́ kan ní ìbéèrè lórí òfin ilé-ìwé lórí Weibo:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ilé-ìwé ti gbé ẹsẹ̀ lé ìṣẹ̀ṣọ́ọ Kérésìmesì nínú ọgbà ó sì ti sọ pàṣìpàrọ̀ ẹ̀bùn di èèwọ̀ ní ìpolongo ìtako àjọ̀dún Òyìnbó.
Ǹjẹ́ fún ìdàgbàsókè àṣà ilẹ̀ China ni gbogbo ọ̀nà yìí tàbí àmì ìpàdánù ìgbẹ́kẹ̀lé àṣà ìbílẹ̀ ẹni?
Àwọn kan ti yan ìṣàjọyọ̀ àjọ̀dún náà ní ìkọ̀kọ̀.
Òǹlo Weibo kan sọ:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ilé-iṣẹ́ ti sọ ayẹyẹ àjọyọ̀ àjọ̀dún Òyìnbó di èèwọ̀.
Ṣùgbọ́n akọ̀wé láti ẹ̀ka ètò-òṣìṣẹ́ ti fi òró Kérésìmesì (ẹ̀bùn Kérésìmesì tí ó wọ́pọ̀) fún àwọn òṣìṣẹ́ ní ìkọ̀kọ̀.
Ẹ jẹ́ kí a fẹ́ àlàáfíà.
Òǹlo Weibo mìíràn fi èròńgbàa rẹ̀ hàn pẹ̀lú ohun tí ó fẹ́ fún Kérésìmesì:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ẹ kú ọdún Kérésìmesì! Mo nífẹ̀ẹ́-ẹ̀ rẹ olúwa! Bàba Kérésìmesì, jọ̀wọ́ fún mi ní ìbọsẹ̀ nílá gbàngbà pẹ̀lú òmìnira nínúu rẹ̀.
Òṣìṣẹ́ inú ọkọ̀ òfuurufú olóbìrin nìkan wọ ìwé ìtàn ní Mozambique
Àtẹ̀jáde ìtúmọ̀ 23 Ọ̀pẹ 2018 20:30 GMT
Ikọ̀ awakọ̀ òfuurufú olóbìrin àkọ́kọ́ irúu rẹ̀ ní  Mozambique | A lo àwòrán pẹ̀lú àṣẹ láti ọwọ́ Meck Antonio.
Ọjọ́ ìtàn ni ọjọ́ yìí: ojú yìí ni ogunlọ́gọ̀ ọmọ-ìlú Mozambique fi wo ìṣẹ̀lẹ̀ ọjọ́ 14, oṣù Ọ̀pẹ ọdún 2018 nígbà tí, fún ìgbà àkókọ́ nínú ìtàn ìgbésí ayé ètò ọkọ̀ òfuurufú ìlú náà, tí obìnrin jẹ́ atukọ̀.
Ikọ̀ bàlúù TM112/3, tí ó rin ìrìn àjò láti olú ìlú, Maputo, àti Manica — tí jíjìn sí ara wọn tó máìlì 442 — ni a tí rí atukọ̀ Admira António, atukọ̀ kejì Elsa Balate,  olóyè ọkọ̀ Maria da Luz Aurélio, àti òṣìṣẹ́ inú ọkọ̀ Débora Madeleine.
Àwọn obìrin wọ̀nyí wà nínú ẹgbẹ́ MEX, ilé-iṣẹ́ tí a dá sílẹ̀ gẹ́gẹ́ bíi Ẹ̀ka Iṣẹ́ Àkànṣe LAM — Linhas Aéreas de Moçambique.
Ní 1995, ó bẹ̀rẹ̀ iṣẹ́ bíi ilé-iṣẹ́ ọkọ̀ òfuurufú aládàáni , Mozambique Express.
Àtẹ̀jáde ìkíni orí Facebook láti ọwọ́ ajàfúnẹ̀tọ́ obìrin Eliana Nzualo, ti ní ìsọsí tí ó tó 450, tí a ti pín tó ìgbà 460, àti pé ọ̀pọ̀ èsì tí ó tó 2,000 ni ó gbà:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
ỌJỌ́ ÌTÀN  – Ikọ̀ ọkọ̀ òfuurufú
MEX kú oríire!
Ikọ̀ ẹ kú oríire!
Mozambique, kú oríire!
Fún ọ̀pọ̀lọpọ̀ obìrin nínú iṣẹ́ gbogbo.
Àjàfúnẹ̀tọ́ ìkẹ́gbẹ́ Mauro Brito sọ ní tirẹ̀ wípé obìrin gbọ́dọ̀ ní ìgbéraga “nígbàtí [wọ́n] bá jẹ́ aṣojú nínú iṣẹ́ gbogbo":
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Obìrin kò pọ̀ nínú iṣẹ́ ọkọ̀ òfuurufú, bẹ́ẹ̀ ni ó sì ṣe rí káríayé.
Mo rò ó wípé àwọn obìrin tí ó ronú láti ṣe iṣẹ́ tí ọkùnrin máa ń ṣe, gbọdọ̀ gbéraga.
Mozambique nìkan kọ́.
Ní oṣù Ògún ọdún 2018, nínú ọkọ̀ òfuurufú ìlú apá Gúúsù Ilẹ̀-Adúláwọ̀ SAA,  ìrìnàjò ìlú dé ìlú pẹ̀lú ikọ̀ olóbìrin fò ní ojú sánmà wọ́n sì kó èrò láti Johannesburg sí Sao Paulo, Brazil.
Oṣù méjìlá sẹ́yìn, ní oṣù Ọ̀pẹ ọdún 2017, Ilé-iṣẹ́ Ọkọ̀ òfuurufú Ethiopia fún ìgbà àkókọ́ gbé ikọ̀ òṣìṣẹ́bìrin fò.
Awọn atukọ̀ títí kan òṣìṣẹ́ gbogbo, ọkọ̀ òfuurufú láti Addis Ababa ní Ethiopia sí Èkó ní Nàìjíríà — jẹ́ obìrin pátápátá porongodo.
Kí ló dé tí ìjọba Ilẹ̀-Adúláwọ̀ ń f'òfin de ọ̀rọ̀ sísọ orí-ayélujára?
Nítorí wọ́n bẹ̀rù agbára rẹ̀.
Àtẹ̀jáde ìtúmọ̀ 28 Ọ̀pẹ 2018 9:39 GMT
Akẹ́kọ̀ọ́ Ifásitì Haromaya ní Ethiopia ń fi àmì ìtako ìjọba hàn.
Àwòrán tí a pín lórí ẹ̀rọ-alátagbà.
Ọ̀rọ̀ sísọ lórí ayélujára ti ń rí ìfúnpa láti ọwọ́ ìjọba díẹ̀ díẹ̀.
Nínú ìlànà òfin àti ọ̀rọ̀ Ajé, iye òmìnira ọ̀rọ̀ ń dìde kárí Ilẹ̀-Adúláwọ̀.
Nígbà tí àwọn ìjọba kan mọ rírì ètò ìjọba àwa-arawa nípasẹ̀ ṣíṣe ìbò pẹ̀lú ọlọ́pọ̀-ẹgbẹ́ òṣèlú àti sọ nígbangba nípa àjọṣe, nínú ìṣe, ọ̀pọ̀ máa ń lo àṣẹ tí ò ṣe é yí padà — wọ́n sì ń lo agbára àṣẹ yìí lórí ẹ̀rọ-ayárabíàṣá bí ọjọ́ ṣe ń gun orí ọjọ́.
Cameroon, Tanzania, Uganda, Ethiopia, Nigeria, àti Benin ti ní Ìtìpa Ẹ̀rọ-ayélujára, ìjọba ti fi owó-orí lé lílo búlọ́ọ̀gù àti ẹ̀rọ-alátagbà, wọ́n sì ti fi ọwọ́ ṣìgún òfin mú oníròyìn.
Òṣìṣẹ́ ìròyìn àti àwọn ọmọ-ìlú ti di èrò àtìmọ́lé lórí ẹ̀sùn àtẹ̀jáde “ìròyìn irọ́" títí kan ìkóròyìn ìkòkọ̀ ìlú sí etí ìgbọ́ ẹgbẹ́ afẹ̀míṣòfò.
Ní ibi Àpérò Òmìnira Ẹ̀rọ-ayélujára ní Ilẹ̀-Adúláwọ̀ (FIFA) tí ó wáyé ní Accra, Ghana, ikọ̀ akópa láti àwọn ìlú ilẹ̀ Adúláwọ̀ pátá sọ wípé kò ní ṣe ẹnu rere bí ìjọba bá fi òfin de ọmọ-ìlú tí ó ń lo ẹ̀rọ-ayárabíaṣá.
Ọ̀pọ̀ orílẹ̀-èdè ló ní àwọn òfin àti àbádòfin tí ó fún ọmọ ènìyàn ní ẹ̀tọ́ sí òmìnira ọ̀rọ̀ sísọ.
Ní Nàìjíríà, fún àpẹẹrẹ, Àbádòfin Òmìnira Ọ̀rọ̀ fún ọmọ ìlú ní òmìnira láti béèrè fún ìwífun lọ́wọ́ àjọ ìjọba.
Abala 22 ìwé òfin ọdún 1999 pèsè fún ẹ̀tọ́ òmìnira ìròyìn àti Abala 39 fi lélẹ̀ wípé “gbogbo ènìyàn ni ó ní ẹ̀tọ́ sí òmìnira ọ̀rọ̀ sísọ, títí kan òmìnira láti gbá ìròyìn mú àti gba ọgbọ́n àti ìwífun láì sí ìdíwọ́…"
Síbẹ̀, Nàìjíríà tí tẹ àwọn òfin kan tí ó tẹ orí àwọn ẹ̀tọ́ òkè yìí bọlẹ̀.
Abala 24 Òfin Ẹ̀ṣẹ̀ orí-ayélujára fi ẹ̀sùn kan “ẹnikẹ́ni tí ó bá tan iṣẹ́-ìjẹ́ tí kò ní òótọ́ kan nínú, tí ó lè fa ìbínú, ìnira, ewu, ìdíwọ́, àfojúdi, ìdáyàfò ọ̀daràn, ọ̀tá, ìkórìíra, tàbí ìbínú láì ní ìdí sí ẹlòmíràn ká tàbí fa kí a fi irúfẹ́ iṣẹ́-ìjẹ́ bẹ́ẹ̀ ránṣẹ́."
Ìṣòfin àìdájú àti àwọn gbólóhùn bíi “ìnira" tàbí “ìwọ̀sí" jẹ́ nǹkan tí a ní láti mójútó.
Ìjọba àti àwọn àjọ rẹ̀ máa ń sábà fi èyí ṣe bójúbójú fún ìtẹríbọlẹ̀ òmìnira ọ̀rọ̀ sísọ.
Ta ni ẹni tí ó ń sọ bóyá ọ̀rọ̀ kan jẹ́ àfojúdi?
Ǹjẹ́ ó yẹ kí òṣìṣẹ́ ìjọba ó ṣe ìmúdàgbà àwọ̀-ara tí ó ní ipọn?
Ní àgbáyé, ọmọ-ìlú ní ẹ̀tọ́ láti wá àìṣedéédé aláṣẹ ìjọba.
Kí ló dé tí Ilẹ̀-Adúláwọ̀ kò ní ẹ̀tọ́ láti ṣẹ̀ gẹ́gẹ́ bí ẹ̀ka tí ó ṣe pàtàkì nínú òmìnira ọ̀rọ̀ sísọ?
Ní ọdún 2017 àti 2016, oníròyìn orí-ayélujára ọmọ bíbí ìlú Nàìjíríà àti akọbúlọ́ọ̀gù Abubakar Sidiq Usman àti Kẹ́mi Olúnlọ́yọ̀ọ́ tí ta ẹsẹ̀ àgẹ̀rẹ̀ sí òfin nípasẹ̀ ṣíṣe iṣẹ́ ìkóròyìnjọ lóríi Òfin Ẹ̀ṣẹ̀ orí-ayélujára.
Máà jìyà nínú ìdákẹ́rọrọ — máa wí lọ
Ìwà tí ó jẹ́ gbòògì àwọn ìpèníjà wọ̀nyí gẹ́gẹ́ bíi ti òfin ń sọ fún ọmọ-ìlú pé ohùn-un wọn ṣe kókó.
Kí a mú un láti Ìdádúró Tanzania tí ó dá lóríi ìtànká “ìròyìn irọ́, ìtànjẹ, tàbí ìròyìn tí ò pé ojú òṣùwọ̀n" lórí ayélujára títí kan owó-orí Uganda fún ìlò ẹ̀rọ-alátagbà fún ìgbógunti “àhesọ", ariwo orí ẹ̀rọ-ayárabíaṣá ń já àwọn ìjọba aninilára láyà.
Ní ìgbà mìíràn, ó máa mú wọn pa àwọn ìwàa wọn tì.
Ìrírí akọbúlọ́ọ̀gù Zone9 ìlú Ethiopia jẹ́ àpẹẹrẹ.
Ní ọdún 2014, àwọn òǹkọ̀wé ọmọ bíbí Ethiopia mẹ́sàn-án lọ sí ẹ̀wọ̀n àti jìyà oró látàrí iṣẹ́ àjọṣepọ̀ tí wọ́n jọ kọ nípa ìtẹsẹ̀ àgẹ̀rẹ̀ sí ẹ̀tọ́ ọmọ-ènìyàn ìjọba àná ìlú Ethiopia, kí òótọ́ ó di mímọ̀.
Ìjọba pe ẹgbẹ́ yìí ni “afẹ̀míṣòfò" nítorí àtẹ̀jáde orí ẹ̀rọ-ayélujára wọn a sì ti wọ́n mọ́lé fún oṣù 18.
Àwọn ọmọ ẹgbẹ́ Zone9 Mahlet (òsì) àti Zelalem (ọ̀tún) ń dun'nú fún ìdásílẹ̀lẹ́wọ̀n Befeqadu Hailu (ẹnìkejì láti ọwọ́ òsì, pẹ̀lú sícáàfù) ní oṣù kẹwàá ọdún 2015.
Orí Twitter ni Zelalem Kiberet ti pín àwòrán yìí.
Àwọn mẹ́fà lára àwọn ẹgbẹ́ náà tí ó ti gba òmìnira báyìí ṣe ìtàkùrọ̀sọ àgbáyé àkọ́kọ́ ní ìlú Ghana ní àsìkò àpérò FIFA: Atnaf Berhane, Befeqadu Hailu Techane, Zelalem Kibret, Natnael Feleke Aberra, àti Abel Wabella náà wá sí àpérò.
Jomanex Kasaye, ẹni tí ó ti bá ẹgbẹ́ náà ṣiṣẹ́ kí àtìmọ́lé ó tó ṣẹlẹ̀ (àmọ́ tí a kò fi àṣẹ mú) náà kò gbẹ́yìn níbi àpérò.
Ọ̀pọ̀lọpọ̀ nínú ẹgbẹ́ yìí ti bá Ohùn Àgbáyé ṣe pọ̀ láti kọ àti ṣe ìtúmọ̀ ìròyìn sí èdè Amharic.
Gẹ́gẹ́ bí ọmọ ẹgbẹ́ Ohùn Àgbáyé ṣe ìpolongo àti ìpanupọ̀ ajàfúnẹ̀tọ́ ọmọnìyàn àgbáyé gẹ́gẹ́  bi agbẹnusọ láti ọjọ́ tí wọ́n dé akoto ọba.
Lẹ́yìn ọ̀pọ̀lọpọ̀ oṣù tí a tẹ ọ̀kanòjọ̀kan ìròyìn jáde àti ìgbélárugẹ ìtàkùrọ̀sọ ọ̀ràn wọn lórí Twitter, ìdálébi ìfàṣẹmú àti àtìmọ́lé gba ojúlé ìjọba àti àwọn alẹ́nulọ́rọ̀ ajàfúnẹ̀tọ́ ọmọnìyàn ní àgbáyé kọjá, láì gbàgbé àwọn ọgọọ́gọ̀rún àti ẹgbẹẹ̀gbẹ̀rún alátìlẹ́yìn orí ẹ̀rọ-ayélujára.
Láti orígun mẹ́rẹ̀ẹ̀rin àgbáyé, igbe ńlá ni ó gba àwọn akọbúlọ́ọ̀gù Zone9 sílẹ̀ lọ́wọ́ ìjọba ilẹ̀ Ethiopia.
Nínú ọ̀rọ̀ wọn ní FIFA, àwọn akọbúlọ́ọ̀gù náà sọ wípé ìkẹ́gbẹ́ẹ wọn nínú Ohùn Àgbáyé ṣe gudugudu méje yàyà mẹ́fà ní àsìkò tí àwọn ń fi aṣọ pénpé ro oko ọba.
Ní ètò ìtàkùrọ̀sọ wọn, wọ́n gbé orí yìn fún ìpolongo Ohùn Àgbáyé tí ó ṣe iṣẹ́ ribiribi tí ó mú àwọn wà láyé.
Berhan Taye, atọ́kùn ìtàkùrọ̀sọ, bi ẹgbẹ́ yìí ní ìbéèrè ìrírí wọn ní inú túbú.
Bí wọ́n ti ṣe sọ, iná amọ́roro ìtàgé wálẹ̀ díẹ̀.
Ohùn-un wọn mú kí iyàrá ètò pa lọ́lọ́.
Abel Wabella, alákòóso Ohùn Àgbáyé ní ‘ Èdè  Amharic , kò fi etí ẹ̀gbẹ́ẹ rẹ̀ kan gbọ́ràn já geere mọ́n láti ara ìjìyà oró tí ó jẹ́ nítorí pé ó kọ̀ láti ti ọwọ́ bọ ìwé ìjẹ́wọ́.
Atnaf Berhane rántí wípé òún jẹ ìyà oró di aago méjì òru tí òún padà sí lẹ́yìn oorun díẹ̀.
Ọ̀kan lára àwọn agbófinró tí ó mú Zelalem Kibret ti fi ìgbà kan rí jẹ́ akẹ́kọ̀ọ́ Kibret ní Ifásitì tí ó ti ń ṣe iṣẹ́ olùkọ́.
Jomanex Kasaye náà ṣe ìrántí ìwàyáìjà ọpọlọ tí ó ní í ṣe pẹ̀lú ìrònú ìfìlú Ethiopia sílẹ̀ kí wọ́n ó tó fi ọwọ́ òfin mú àwọn ọ̀rẹ́ẹ rẹ̀ — ìrora àìlágbára — ìlàkàkà ọkàn àti àìfẹ̀dọ̀lórí òróòró àti ìbẹ̀rù wípé àwọn ọ̀rẹ́ òhun ò ní jáde láàyè.
Àpapọ̀ Akọbúlọ́ọ̀gù Zone9 ní Addis Ababa, ní ọdún 2012.
Láti ọwọ́ ọ̀tún: Endalk, Soleyana, Natnael, Abel, Befeqadu, Mahlet, Zelalem, Atnaf, Jomanex.
Endalk Chala ni ó ni àwòrán.
Pẹ̀lú ìrẹ̀lẹ̀, àwọn akọbúlọ́ọ̀gù Zone9 sọ wípé: “A kò kí ń ṣe ẹni tí ó ní okun tàbí ìgboyà..
inúu wa dùn nítorí wípé a fún àwọn ènìyàn mìíràn ní ìmísí ni."
Síbẹ̀, akọbúlọ́ọ̀gù Zone9 ṣe àtúnlò ìfẹ́-ìlú-ẹni nínú ọ̀rọ̀ àti ìṣe.
Ó gba ìgboyà láti fẹ́ràn ìlú ẹni pàápàá lẹ́yìn ìjìyà nítorí wípé a sọ̀rọ̀ síta.
Oníròyìn ọmọ Uganda Charles Onyango-Obbo, tí òun náà wà ní FIFA, mẹ́nu ba òwe Igbo tí gbajúgbajà òǹkọ̀wée nì Chinua Achebe mú di mímọ́ tí ó sọ wípé:
Níwọ̀n ìgbà tí òde ti já ọgbọ́n àtamátàsè, ẹyẹ Eneke náà ti kọ́ fífò láì bà.
Ní àkótán, ohun tí ó fẹ́ sọ ní wípé láti mú ayélujára wà ní ipò ọ̀fẹ́ àti ààbò, àwọn tí ó ń jà fún èyí nílò láti wá ọgbọ́n mìíràn dá.
Àwọn ajàfúnẹ̀tọ́ tí ó ń lé iwájú nínú òmìnira ọ̀rọ̀ sísọ ní ìlú-Gúúsù-Aṣálẹ̀-Sàhárà àti káríayé kò gbọdọ̀ ṣe aláì máà wá wọ̀rọ̀kọ̀ fi ṣ'àdá lórí ọ̀ràn yìí.
Pẹ̀lú agbára àti àjọṣe wa, ẹ̀rọ-ayélujára yóò di ibi òmìnira fún ìtẹ̀síwájú ìjọba àwa-arawa.
Ìjàm̀bá Àwọn Ológun Mauritania 28 tí wọ́n pa ní ọjọ́ Òmìnira tí a kò sọ
Àtẹ̀jáde ìtúmọ̀ 2 Ṣẹẹrẹ 2019 17:32 GMT
Àwòrán àwọn Ológun 28 tí wọ́n pa lọ́jọ́ òmìnira – Ibrahima Sow ni ó ṣe àtẹ̀jáde fídíò.
Ní ọjọ́ kejìdínlọ́gbọ̀n oṣù Belu ọdún 1990,  àwọn ẹgbẹ́ ológun yẹgi fún ọkùnrin méjìdínlọ́gbọ̀n tí a fi ìfarabalẹ̀ ṣà lọ́kọ̀ọ̀kan láti pa nínú ẹ̀wọ̀n láàárín òru, ní Inal ní orílẹ̀-èdè Mauritania lẹ́yìn tí a fi ẹ̀sùn ìpète-lati-gba-ìjọba kàn wọ́n.
Ọjọ́ yìí, tún jẹ́ àyájọ́ ọjọ́ tí orílẹ̀-èdè Mauritania gba òmìnira lọ́wọ́ France ní ọdún 1960, lé góńgó sọ́kàn àwọn ọmọ orílẹ̀-èdè Mauritania kan tí wọ́n ń wá ìdájọ́ òdodo fún ìpakúpa tí wọ́n pa àwọn ọkùnrin 28 yìí, tí gbogbo wọn sì jẹ́ aláwọ̀ dúdú.
Orílẹ̀-èdè Mauritania ti Ìwọ̀-oòrùn Ilẹ̀-Adúláwọ̀  jẹ́ ìdàpọ̀ àwọn Lárúbáwá àti àwọn aláwọ̀ dúdú, àwọn ẹgbẹ́ ajàfẹ́tọ̀ọ́ ọmọnìyàn sọ pé àwọn aláwọ̀ dúdú ti ń dojúkọ ìyàsọ́tọ̀ àti ìlòkulò fún ìgbà pípẹ́.
Ààrẹ Ìgbìmọ̀ àwọn Inal-France, Youba Dianka, ṣàlàyé:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
“Mo fẹ́ fi hàn wípé àpẹẹrẹ ni Inal jẹ́; ọ̀pọ̀ ọmọ ‘Inal’ ni ó ti wà ní Mauritania.
Àwọn ìṣẹ̀lẹ̀ abanilẹ́rù ti wáyé ní Azlatt, Sony Malé, Wothie, Walata, Jreida àti nínú àfonífojì.
Nínú ọgbà àwọn ológun ní Inal àti àgbègbè rẹ̀, wọ́n pín àwọn ológun yẹ́lẹyẹ̀lẹ, wọ́n rì wọ́n mọ́lẹ̀ ní òòyẹ̀,  wọ́n yìnbọn lù wọ́n, wọ́n sì yẹgi fún wọn ní ìrántí òmìnira orílẹ̀-èdè náà lọ́dún 1990.
Ní àyájọ́ ọjọ́ òmìnira ti ọdún yìí, àwọn ọmọ orílẹ̀-èdè Mauritania fi ọkàn sí yíyàn tí a yan ẹgbẹ́ agbábọ́ọ̀lù orílẹ̀-èdè wọn sí àṣekágbá ìdíje Ife-ẹ̀yẹ ti àwọn orílẹ̀-èdè Ilẹ̀-Adúláwọ̀ (CAF) ju bí wọ́n ṣe ṣe sí àwọn ẹni ìgbàgbé, “àwọn ológun tí wọ́n wà nínú kòtò àìmọ̀… tí wọ́n ṣì ń dúró de ìsìnkú tí ó yẹni“, Kaaw Elimane Bilbassi Toure tí í ṣe olóòtú ibùdó ìròyìn orí ayélujára Le Flambeau ti Mauritania kọ.
Kiné-Fatim Diop, adarí ìpolongo Amnesty International ní Ìwọ̀-oòrùn Ilẹ̀-Adúláwọ̀, sọ̀rọ̀ ní ọdún yìí nípa ìtakora tí ó wà ní àárín ohun tí ó yẹ kí ó jẹ́ ọjọ́ ìṣèrántí-dunnú àti ohun tí ọ̀pọ̀lọpọ̀ ẹbí àwọn olùfarapa ń rò:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Lọ́dọọdún, bí àwọn tí wọ́n dipò mú ṣe ń ṣe ìrántí ìgùnkè wọn sí ipò gíga pẹ̀lú ìdùnnú, ẹbí àwọn olùfarapa máa ń sunkún, tí wọ́n sì máa ń fi ẹhónú hàn pẹ̀lú ìbànújẹ́ fún àtúnṣe àti ìdájọ́ òdodo.
Àwọn tí ó wà nípò àṣẹ kàn ń gbìyànjú láti ri apá òmìnira tí kò farahàn yìí mọ́lẹ̀, gẹ́gẹ́ bí wọ́n ṣe dìbò yan òfin ìdáríjì ìjọba ní ìkọ̀kọ̀ lọ́dún 1993 tí wọ́n sì fìdí ìgbàgbé ìjọba múlẹ̀ nípa ìpakúpa àwọn ológun náà lọ́gbọ̀n ọdún sẹ́yìn.
Àjọ tí ó ń tako àìjìyà ẹlẹ́ṣẹ̀ àti àìṣòdodo ní orílẹ̀-èdè Mauritania Forum Against Impunity and Injustice fi ìbànújẹ́ hàn lórí ìjàm̀bá àwọn tẹ̀gbọ́n-tàbúrò kan tí a yẹgi fún lálẹ́ ọjọ́ burúkú Èṣù gb'omi mu yìí.
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Láìsí àní-àní, èpè ja àwọn ológun 28  yẹn lóru ọjọ́ náà.
Bí i ti àwọn tẹ̀gbọ́n-tàbúrò, Diallo Oumar Demba àti àbúròo rẹ̀ Diallo Ibrahima tí a yẹgi fún pẹ̀lú àkọsílẹ̀ nọ́ḿbà tí ó tẹ̀lé ara wọn tí a fi gègé kọ sí wọn lára.
Ohun tí ó mú èyí bani nínú jẹ́ jù ni fún ẹni láti rí ikú tí ó pa ẹ̀gbọ́n ẹni.
Àwọn apani ṣe iṣẹ́ wọn pé, wọn kò sì dáwọ́ dúró lẹ́yìn tí wọ́n yẹgi fún wọn, wọ́n tún wọ́ òkúu wọn nílẹ̀ bẹ́ẹ̀ náà ni wọ́n sì ń jókòó lé wọn lórí.
Àwọn Ẹni-orí-kó-yọ sọ̀rọ̀ síta
Ẹ̀rí túbọ̀ ń tẹnu àwọn ẹni-orí-kó-yọ jáde lẹ́yìn ọgbọ̀n ọdún.
Mamadou Sy jẹ́ apàṣẹ ẹgbẹ́-ológun nínú ẹgbẹ́ ológun Mauritania, ó ti jẹ́ igbákejì apàṣẹ, kí ó tó wá di apàṣẹ ẹgbẹ́ ológun ẹ̀ka kan kí wọ́n tó mú un ní alẹ́ ọjọ́ yẹn.
Nínú ìwée rẹ̀, “Ọ̀run-àpáàdì ní Inal“, tí a tẹ̀ jáde ní ọdún 2000, ó ṣàpèjúwe ìjìyà-oró tí ó jẹ, nígbà tí àwọn apàṣẹ ológun dì í lójú, so ó mọ́lẹ̀, tí wọ́n sì jù ú sínú omi ìdọ̀tí rírùn.
Ológun mìíràn tí orí kó yọ lálẹ́ ọjọ́ burúkú yìí tiraka gba France lọ fún ìtọ́jú lẹ́yìn tí ó kúrò ní ọgbà ẹ̀wọ̀n pẹ̀lú ìrànwọ́ àwọn Àjọ Onígbàgbọ́ tí ó ń tako Ìfìyàjẹni (ACAT lédè Faransé).
Ní ipò àìlórúkọ, ó jẹ́rìí sí ìyàsọ́tọ̀ ẹ̀yà tí ó rí láàárín ọdún mẹ́rìnlélógún tí ó fi ṣiṣẹ́ ológun:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Gẹ́gẹ́ bí mo ṣe rántí, nígbà tí ó bẹ̀rẹ̀ sí í yé mi, mo ti máa ń ṣàkíyèsí pé àwọn aláwọ̀ dúdú kì í ní ẹ̀tọ́ kankan, ṣùgbọ́n àwọn aláwọ̀ funfun ará Mauritania máa ń ní àǹfààní tí ó pọ̀.
Níbí, nínú ogún àwọn adarí ipò ìjọba, ìdá mẹ́rin péré ni wọ́n jẹ́ aláwọ̀ dúdú.
Nínú ẹgbẹ́ ológun, aláwọ̀ dúdú kan ṣoṣo ni ó máa ń wà láàárín ológun mẹ́wàá.
Nígbà ìkọ́ṣẹ́, bí ọmọ Mauritania aláwọ̀ funfun kan kò bá ṣe dáadáa, wọn á ṣì borí aláwọ̀ dúdú mìíràn.
A ò sì gbọdọ̀ fi ẹhónú hàn…
Ó ṣe àpèjúwe àwọn ìfìyàorójẹni tí òun pẹ̀lú àwọn ológun mìíràn rí:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Fún àpẹẹrẹ, wọ́n gbẹ́ kòtò sínú iyẹ̀pẹ̀, wọ́n sì rì wá mọ́lẹ̀ dé ibi ọrùn, orí wa ò ṣe é yí, ojú wa sì wà ní ìhà oòrùn.
Tí a bá sì gbìyànjú láti pa ojú dé, àwọn ẹ̀ṣọ́ á da iyẹ̀pẹ̀ sí wa.
Wọ́n á sì wọ ìbòjú padà.
Maimouna Alpha Sy, akọ̀wé gbogboògbò fún Ẹgbẹ́ Ọ̀ràn Opó àti Aṣàánù ọmọ-ènìyàn, ti fi ìgbà kan rí jẹ́ aya Ba Baïdy Alassane, tí ó jẹ́ adarí àwọn ẹ̀ṣọ́ ibodè tẹ́lẹ̀.
Alpha Sy sọ pé ọkọ rẹ̀ tí ó ti di olóògbé wà lára àwọn tí wọ́n pa lọ́dún 1990.
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Oṣù mẹ́ta àti ọjọ́ mẹ́wàá ni a fi wá ọkọ mi, ṣùgbọ́n pàbó ni ó já sí ...
Àwọn ẹ̀ṣọ́-ibodè sọ fún wa pé àìsàn ọkàn ló pa á, tí èyí kò sì jẹ́ òtítọ́.
Wọ́n mú àwọn tó jẹ́rìí pẹ̀lú rẹ̀, wọ́n so wọ́n, wọ́n sì fi ìyà oró jẹ wọ́n pẹ̀lú rẹ̀.
Ní iwájú wọn ni wọ́n ti pa á.
‘Kò tún gbọdọ̀ ṣẹlẹ̀ mọ́’
Lọ́dún yìí ni ọjọ́ kejìdínlọ́gbọ̀n, àwọn ọmọ Mauritania tí wọ́n jẹ́ aṣíkiri fi ẹ̀hónú hàn níwájú Ẹ́mbásì Mauritania ní ìlú Paris, ní orílẹ̀-èdè France, lórí àìfiyèsí ìjọba nípa ìṣẹ̀lẹ̀ oró yìí.
Kardiata Malick Diallo, tí ó jẹ́ igbákejì, sọ ọrọ àròjinlẹ̀ ní ilé Ìgbìmọ̀ aṣòfin Mauritania láti máà jẹ́ kí àwọn ènìyàn gbàgbé, tí ó sì fi ẹ̀sùn kàn ààrẹ tí ó wà lórí oyè pé ó ń dáàbò bo àwọn oníṣẹ́-ibi náà, tí wọ́n ṣì ń dipò gíga mú nínú ìjọba nígbà tí wọn kò tí ì wá nǹkan ṣe sí ẹ̀tọ́ àwọn olùfarapa:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Bí ó tilẹ̀ jẹ́ pé ìwọ kọ́ ni o ṣe iṣẹ́-ibi tí ó kó àbààwọ́n ba gbogbo ọjọ́ 28 oṣù Belu jẹ́, ìwọ ni ó yẹ kí o wá ojútùú sí ẹ̀tọ́ àwọn olùfarapa sí òtítọ́ àti òdodo… Àwọn orílẹ̀-èdè olókìkí àti àwọn èèyàn ńlá kì í gbìyànjú láti pa ìṣẹ̀lẹ̀ aburú inú ìtàn-an wọn rẹ́, dípò èyí wọ́n máa ń fi han ayé kí gbogbo ènìyàn lè rántí kí wọ́n sì sọ pé “KÒ TÚN GBỌDỌ̀ ṢẸLẸ̀ MỌ́’.
Ọ̀gbẹ́ni ààrẹ, àkósoò rẹ ti ṣe àmúlò òfin ìyàsọ́tọ̀ àti ìyọkúrò ẹ̀yà.
Ní oṣù Ọ̀wàrà ọdún 2018, nínú àwọn adarí ipò ìjọba 24, márùn-ún péré ni àwọn tí ó jẹ́ aláwọ̀ dúdú àti elẹ́yà-méjì, tí wọ́n ń ṣojú ìdá 70 àwọn mẹ̀kúnù.
Ọ̀pọ̀ àwọn mẹ̀kúnù ni wọ́n kò ní aṣojú láàárín àwọn aṣojú tí wọ́n dìbò yàn, láàárín àwọn ẹgbẹ́ àbò àti àwọn adarí ipò ìjọba ìbílẹ̀.
Mauritania ni orílẹ̀-èdè tí ó gbẹ́yìn láti pa òwò-ẹrú rẹ ní àgbáyé ní ọdún 1981, ṣùgbọ́n wọn kò fi ìdíi rẹ̀ múlẹ̀ títí di ọdún 2007, ìdá 20 àwọn ènìyàn ni wọ́n ṣì ń gbáyé ìṣẹrúsìn tí púpọ̀ nínú wọn sì jẹ́ aláwọ̀ dúdú tàbí elẹ́yà-méjì.
Nítorí ìyàsọ́tọ̀ ẹ̀yà yìí ṣì ń ṣẹlẹ̀ ní orílẹ̀-èdè Mauritania, ìdájọ́ òdodo kò sí ní àrọ́wọ́tó fún àwọn ẹni orí-kó-yọ àti àwọn ìdílé wọn.
100 ọjọ́ fún Alaa: Ẹbí ajàfúnẹ̀tọ́ ọmọ Íjípìtì ń ka ọjọ́ fún ìdásílẹ̀ẹ rẹ̀ nínú ẹ̀wọ̀n
Àtẹ̀jáde ìtúmọ̀ 7 Ṣẹẹrẹ 2019 17:26 GMT
Alaa Abd El Fattah, àwòrán láti ọwọ́ Nariman El-Mofty.
Lẹ́yìn tí ó ti lo ọdún 5 nínú ẹ̀wọ̀n, akọbúlọ́ọ̀gù ọmọ Íjípìtì àti ajàfúnẹ̀tọ́ Alaa Abd El Fattah yóò gba ìdásílẹ̀ nínú ẹ̀wọ̀n ní ọjọ́ 7, oṣù Ẹrẹ́nà, ọdún 2019.
Ní ọjọ́ 8 oṣù Ọ̀pẹ, ẹbíi rẹ̀ ti  ṣe àgbékalẹ̀ ìpolongo –“100 ọjọ́ fún Alaa" — kí àtìmọ́lée rẹ̀ ó ba wá s'ópin ní mọnawáà.
Ìdásílẹ̀ẹ rẹ̀ nínú oṣù Ẹrẹ́nà kì í ṣe ìsààmì òpin ìgbà Alaa ní ẹ̀wọ̀n, ṣùgbọ́n ìṣíkúrò sí ipò tí ó jẹ́ àṣekágbá àtìmọ́lée rẹ̀.
Lẹ́yìn ìdásílẹ̀ẹ rẹ̀, Alaa yóò máa wá sun oorun alẹ́ ní àgọ́ ọlọ́pàá ìbílẹ̀ẹ rẹ̀ fún àfikún ọdún márùn-ún gbáko.
Abẹ́ ìṣọ́ ọlọ́pàá ni yóò wà fún àkókò yìí.
A fi ọwọ́ọ ṣìgún òfin mú Alaa a sì mú u kúrò ní ilé ẹbíi rẹ̀ nínú oṣù Belu ọdún 2013.
Ọdún kan kọjá, nínú oṣù Èrèlé ọdún 2015, a gbé e re ilé ẹjọ́ a sì rán an ní ẹ̀wọ̀n ọdún márùn-ún fún “àgbékalẹ̀" ìyíde kiri ìfẹ̀hànnúhàn lábẹ́ òfin ìyíde kiri ìfẹ̀hànnúhàn ọdún 2013 tí kò fi àyè gba ìyíde láìgbàṣẹ.
Ní tòótọ́ ni ó kópa nínú ìyíde kiri tí ó ń tako ẹjọ́ tí àwọn ológun dá mẹ́kúnnú ní ọjọ́ 26 oṣù Belu ọdún 2013, Alaa kò kó ipa nínú àgbékalẹ̀ẹ rẹ̀.
Ilé ẹjọ́ Cassation ti Íjípìtì fi ẹsẹ ẹ̀wọ̀n-ọn rẹ̀ múlẹ̀ nínú oṣù Belu ọdún 2017.
Omar Robert Hamilton, olùkùu Alaa, to àwọn ète ìpolongo náà lẹ́sẹẹsẹ lóríi Twitter:
Láti mú kí àwọn ọmọ ìbílẹ̀ àti ọmọ àgbáyé ó fi ọkàn sí ìdájọ́ àti fún ìdásílẹ̀ẹ Alaa ní ọjọ́ 17 oṣù Ẹrẹ́nà.
Láti gbé ìrò المراقبة (‘ìṣọ́nikiri’ tàbí ‘ìdásílẹ̀-lẹ́wọ̀n-kọ́jọ́-ìdásílẹ̀-tó-pé’) sínú làákàyè àwọn ènìyàn gbogbo.
Lẹ́yìn ìdásílẹ̀, Alaa ṣì tún ní láti sun ọrùn alẹ́ nínú àgọ́ ọlọ́pàá ìbílẹ̀ẹ rẹ̀ fún “ọdún márùn-ún".
A ní láti ṣe iṣẹ́ ìpìlẹ̀ fún ìtako èyí.
Gbogbo olórí orílẹ̀-èdè Íjípìtì ni ó ti ṣe ìwádìí tàbí rán Alaa ní ẹ̀wọ̀n ní ojú ayée rẹ̀.
Ní ọdún 2006, a fi ọwọ́ọ ṣìgún òfin mú u fún ipa tí ó kó nínú ìyíde kiri ìfẹ̀hànnúhàn tí kò fa ìdíwọ́ fún ẹnikẹ́ni.
Ní ọdún 2011, ó lo oṣù méjì ní ẹ̀wọ̀n, àkókò yìí ni ìyàwóo rẹ̀ bí àkọ́bíi rẹ̀, Khaled.
Ní ọdún 2013, a mú u a sì fi sínú àhámọ́ fún ọjọ́ 115 láì ṣe ìgbẹ́jọ́.
Ó ti pẹ́ tí Alaa ti ń ṣiṣẹ́ lóríi ìjìnlẹ̀ ìmọ̀-ẹ̀rọ àti òṣèlú pẹ̀lú ìyàwóo rẹ̀, Manal Hassan.
Ìdílé gbajúgbajà ajàfúnẹ̀tọ́ ọmọnìyàn ni ó ti wà, adájọ́ ajàfúnẹ̀tọ́ ọmọnìyàn Ahmed Seif El Islam, ni bàbáa Alaa, ẹni tí a ti rán lọ ní ẹ̀wọ̀n láì mọye ìgbà ní abẹ́ àṣẹ Hosni Mubarak.
Ẹ̀gbọ́n-bìrin méjèèjì Abd El Fattah, Mona àti Sanaa Seif, jẹ́ agbèjà ẹ̀tọ́ ọmọnìyàn bákan náà tí wọ́n sì ti ṣe ìpolongo alátakò ìjìyà mẹ́kúnnú lọ́wọ́ọ àwọn ológun ní ìlú náà.
Ní ọdún 2016, Sanaa lo oṣù mẹ́fà ní ẹ̀wọ̀n nítorí wípé ó sọ̀rọ̀ àfojúdi sí alaṣẹ ìjọba.
Àdánwòo Alaa jọ ti ọ̀pọ̀lọpọ̀ ọmọ orílẹ̀-èdè Íjípìtì tí ó wà ní ẹ̀yin gádà nítorí akitiyan wọn nípa ẹ̀tọ́ ọmọnìyàn.
Ẹgbẹ́ ajàfúnẹ̀tọ́ ọmọnìyàn sọ wípé, àwọn tí ìjọba rán ní ẹ̀wọ̀n ní Íjípìtì á tó 60,000.
Gbogbo ẹni tí ìjọba bá fi ọwọ́ọ ṣìgún òfin mú ní Íjípìtì ní í jẹ ìyà oró, ìfarasin, àtìmọ́lé ọjọ́ pípẹ́ àti àdánìkangbé inúu túbú.
Dídarapọ̀ mọ́n ìpolongo #FreeAlaa
Ní inú ìwé tí a kọ sí àwọn àlejò tí ó wá sí RightsCon, àpérò tó dá lórí ẹ̀tọ́ irinṣẹ́ ẹ̀rọ-ayárabíaṣá tí ó wáyé ní Toronto nínú oṣù Èbìbì ọdún 2018, Alaa rọ àwọn alátìlẹ́yìn láti “ṣe àtúnṣe sí ìjọba àwa-arawa ti wọn".
Èyí ti fi ìgbà pípẹ́ jẹ́ ìdáhùn mi sí ìbéèrè náà “báwo ni a ṣe lè ṣe ìrànwọ́?
" Mo ṣì ní ìgbàgbọ́ wípé [àtúnṣe ìjọba àwa-arawa] ni ìdáhùn kan ṣoṣo.
Kì í ṣe ibi tí ò ń gbé nìkan, ṣiṣẹ́, san owó orí àti ṣe àkóso ibi tí ó ti ní ipa, àmọ́ ìfàsẹ́yìn fún ẹ̀tọ́ ọmọnìyàn nínú ibi tí ìjọba àwa-arawa ti fi ẹsẹ̀ rinlẹ̀ lè di lílò fún ìrúfin ẹ̀tọ́ ní àwọn agbègbè tí ẹ̀tọ́ ọmọnìyàn kò fi bẹ́ẹ̀ fi ẹsẹ̀ múlẹ̀.
Mo mọ̀ wípé àwọn ìṣẹ̀lẹ̀ tí ó ń ṣẹlẹ̀ ní òde òní jẹ́ ẹ̀rí wípé àtúnṣe pọ̀ láti ṣe.
Mo ń retí ìmísí ọ̀nà tí ẹ ó gbà tún un ṣe.
Kí ẹni tí ó bá fẹ́ darapọ̀ mọ́ ìpolongo “100 ọjọ́ fún Alaa" ó fi “àròkọ, àwòrán tàbí ìṣe ìlọ́wọ́sí ìpolongo" ṣọwọ́ tí a lè tún tẹ̀ jáde sórí ibùdó-ìtàkùn-àgbáyé ìpolongo náà:
Ìpolongo orísun-ọ̀fẹ́ – a óò máa tẹ àwọn ọgbọ́n àtinúdá tuntun síta, àmọ́  a nílò láti gba èrò tuntun àti agbára tuntun wọlé bákan náà.
Torí ìdí èyí máa bá wa ronú!
Bí ìgbà gbogbo, àmì ìpolongo ni #FreeAlaa – jọ̀wọ́ darapọ̀ mọ́ wa fún ìpalẹ̀mọ́ ìdásílẹ̀ẹ Alaa.
Ìwọ́de afẹ́ àwọn abódiakọ-akọ́diabo àkọ́kọ́ lè tú èrò nípa wọn ní Pakístánì ká
Àtẹ̀jáde ìtúmọ̀ 11 Ṣẹẹrẹ 2019 20:57 GMT
Jannat Ali Pẹ̀lú àwọn alágbèékalẹ̀ láti ilé-iṣẹ́ Sathi àti Track-T.
Àwòrán láti ọwọ́ọ Syed Noman.
A lò ó pẹ̀lú àṣẹ.
Fún ìfẹsẹ̀múlẹ̀ ẹ̀tọ́ àti imúdiṣíṣẹ ìbéèrè wọn lábẹ́ òfin, ìwọ́de Afẹ́ Abódiakọ-akọ́diabo wáyé ní Lahore, Pakistan, lọ́jọ́ 29 oṣù Ọ̀pẹ ọdún 2018.
Fún ìgbà àkọ́kọ́ nínú ìtàn ìlúu nì, àwọn Abódiakọ-akọ́diabo kò bẹ̀rù láti jáde síta nínú ibi ìkòkọ̀ wọn àti fún ìjọba láti mú òfin Ààbò Ẹ̀tọ́ Abódiakọ-akọ́diabo Ènìyàn ọjọ́ 24, oṣù Èbìbì 2018.
Transgender Pride march takes place in Pakistan
Trans people in Pakistan staged the country's first Transgender Pride march.
Ìwé òfin ìlú Pakistan sọ wípé “A kò gbọdọ̀ fi ẹ̀tọ́ ìgbé ayé tàbí òmìnira du ẹnikẹ́ni ní ìbámu òfin," tí ó wà lábẹ́ Àwọn Ẹ̀tọ́ ọmọ ìlú.
Síbẹ̀, Abódiakọ-akọ́diabo ènìyàn ní ìtàn mìíràn láti sọ bí ó bá kan ti ẹ̀tọ́ àti ìgbé ayé; wọ́n ti jìyà oró, ìfipábánilòpọ̀, dáná sun wọ́n ní ààyè, bẹ́ wọn lórí àti yin ìbọn pa wọ́n, ìjọba kò fi torí gbogbo èyí ràn wọ́n lọ́wọ́ pẹ̀lú pé Ìjọba ti tari òfin Ààbò Ẹ̀tọ́ Abódiakọ-akọ́diabo Ènìyàn wọlé nínú oṣù Ẹrẹ́nà ọdún 2018.
Jannat Ali, tí orúkọ ìnagijẹ rẹ̀ ń jẹ́ Lahore's Trans Diva, ni olùdásílẹ̀ Abódiakọ-akọ́diabo Track Transgender àti Olùdarí Ètò fún Ilé-iṣẹ́ Sathi tí ó ṣe àgbékalẹ̀ Ìwọ́de Afẹ́ náà.
Àwọn Abódiakọ-akọ́diabo mìíràn àti àwọn tí kì í ṣe Abódiakọ-akọ́diabo àmọ́ tí ó jẹ́ alátìlẹ́yìn náà kó ipa nínú ìyíde náà àti àṣeyọríi rẹ̀.
Ilé-iṣẹ́ ìpìlẹ̀ Sathi jẹ́ ilé-iṣẹ́ fún àlàáfíà àti ìmójútó ààbò ẹgbẹ́ abódiakọ-akọ́diabo ní Pakistan.
Ìwọ́de Afẹ́ Abódiakọ-akọ́diabo ní Lahore.
Oṣù Ọ̀pẹ, ọdún 2018.
Syed Noman ni ó ní àwòrán.
A lò ó pẹ̀lú àṣẹ.
Ènìyàn Abódiakọ-akọ́diabo tí ó tó bí 250 láti agbègbè jákèjádò ìlú Pakistan.
Gbajúmọ̀ nínú wọn ni Kami Sid, Bebo láti Sindh, Nadra láti KPK, Anmol láti Agbègbè Sahiwal, Nayab láti Okara, Sunaina Khan (Oníjó ìbílẹ̀), Naghma àti Lucky (Akọrin Coke Studio), Laila Naz àti Neeli Rana.
Ìpàdé oníròyìn ni a fi bẹ̀rẹ̀ ètò ní Ilé Ẹgbẹ́ Akọ̀ròyìn ní Lahore níbi tí wọ́n ti fi ẹ̀dùn ọkàn-an wọn hàn; lẹ́yìn náà ni wọ́n yide kiri dé Ilé Àṣà Al Hamra níbi tí wọ́n ti jó, kọrin lọ́nà, kí wọn ó tó fọ́nká lẹ́yìn tí wọ́n jẹun tán.
Pẹ̀lú pé ìpàdé fún oníròyìn wáyé ní Ilé Ẹgbẹ́ Akọ̀ròyìn Lahore, Ìyíde Ìgbéraga náà ó jáde nínú ìròyìn.
Bíótilẹ̀jépé àwọn alágbèékalẹ̀ fi ìwé pe aláṣẹ ìlú, bí i Punjab MNA Saadia Sohail láti Pakistan Tehreek e Insaf, àwọn aláṣẹ kò yọjú.
Ìyíde ọ̀hún fa awuyewuye lórí ẹ̀rọ-alátagbà níbi tí àwọn ènìyàn gbé oríyìn fún ìyíde kiri náà nígbà tí àwọn ènìyàn kan fẹ́ mọ ìdí tí ilé iṣẹ́ oníròyìn kò ṣe rò nípa rẹ̀.
Ni ọ̀rọ̀ọ rẹ̀ alágbèékáa Jannat Ali ní:
The aim was to show positive and progressive image of Pakistan and how the country is slowly accepting us and we are gaining more space in the society.
Pakistan is not only about terrorism and a conservative society there is more to us.
We promoted our march along with our KhawajaSara (transgender) culture and traditions it was not the same type of march as it is held in US.
Ìyíde náà tún tẹnu mọ́ ìlọsíwájú àti ìbáṣepọ̀ rere láàárín ẹgbẹ́ abódiakọ-akọ́diabo; bákan náà ni ó tẹnu mọ́ ìyàsọ́tọ̀ àti rògbòdìyàn.
Nítorí wípé kò sí iṣẹ́ fún wọn, àwọn abódiakọ-akọ́diabo ènìyàn  kò ní ṣíṣe ju kí wọn ó ṣe òwò nọ̀bì láti rí oúnjẹ òòjọ́.
Látàrí ìbálòpọ̀ tí kò ní ààbò, ọ̀pọ̀ l'ó ti kó àrùn kògbéwékògbègbó HIV àti AIDS.
Ìdánilẹ́kọ̀ọ́ ṣe kókó fún àjọ ọlọ́pàá àti oníṣègùn nítorí àwọn ni kì í mú ayé rọrùn fún Abódiakọ-akọ́diabo ènìyàn tí ó bá ra ọwọ́ ẹ̀bẹ̀ tàbí nílò ìrànlọ́wọ́ ètò ìlera.
A ti fi ẹ̀tọ́ àwọn abódiakọ-akọ́diabo yí iyẹ̀pẹ̀.
Láti ọdún 2015, abódiakọ-akọ́diabo tí ó tó 500 ni a ti rán lọ sí ọ̀run alakákeji ní Pakistan , Jannat Ali sì tún sọ wípé Abódiakọ-akọ́diabo 60 ni a dá ẹ̀mí wọn ní ẹ̀gbodò ní ọdún tí ó kọjá.
Asad Zaidi túwíìtì nípa ojú tí àwọn ènìyàn Pakistan fi wo ẹgbẹ́ Abódiakọ-akọ́diabo:
Nínú ọ̀rọ̀ọ rẹ̀ ní TEDxLahore ní ọdún 2017, Jannat Ali ṣe àlàyé ìrìnàjòo rẹ̀ gẹ́gẹ́ bí abódiakọ-akọ́diabo ní Pakistan lẹ́yìn ìgbà tí ó fi irú ènìyàn tí òun ń jẹ́ han ẹbí àti àwọn ènìyàn.
Òfin Ẹ̀tọ́ Ààbò Abódiakọ-akọ́diabo Ènìyàn ọdún 2018 tí a bu ọwọ́ lù nínú ilé ìgbìmọ̀ aṣòfin fi àṣẹ fún ọmọ ẹgbẹ́ náà láti gba ìwé àṣẹ ọkọ̀ wíwà, ìwé ìrìnnà, ní ẹ̀tọ́ láti pààrọ ìṣẹ̀dá ẹni nínú àkọsílẹ̀ ìlú àti Àjọ Ìforúkọsílẹ̀ (NADRA), ìfòpinsí ìjìyà, àyè láti kàwé, iṣẹ́ nínú káràkátà àti ètò ìlera láì sí ìyàsọ́tọ̀.
Òfin náà ní ìjọba yóò pèsè àyè ilé ààbò fún Abódiakọ-akọ́diabo ènìyàn, ètò ìlera àti ohun èlò ẹ̀kọ́ àti ilanilọ́yẹ.
Wọ́n máa lè jẹ ogún àti ẹ̀tọ́ láti di ìbò.
Nayaab Ali (ní ìdúró), abódiakọ-akọ́diabo àkọ́kọ́ tí ó dújedupò nínú ìbò àpapọ̀ ọdún 2018, àti Neeli Rana, tí òun náà jẹ́ gbajúgbajà abódiakọ-akọ́diabo  ènìyàn.
Ayàwòrán Ikọ̀ Afẹ́ Abódiakọ-akọ́diabo ni ó ní àṣẹ.
A gba àṣẹ àtúnlòw lọ́wọ́ọ rẹ̀.
Pakistan ti ń sún kẹ́rẹ́ ní ti ìgbé ayé Abódiakọ-akọ́diabo.
Díẹ̀ lára àwọn abódiakọ-akọ́diabo ènìyàn du ipò ìjọba nínú Ìbò ọdún 2018 fún ìgbà àkọ́kọ́.
Ilé iṣẹ́ amóhùnmáwòrán ìbílẹ̀ kan gba Abódiakọ-akọ́diabo àkọ́kọ́ sí iṣẹ́ gẹ́gẹ́ bí atọ́kùn; Coke Studio, ètò orin, àwọn Abódiakọ-akọ́diabo méjì ni ó ti kópa ní orí ètò náà.
slowly starting to make strides when it comes to transgender visibility.
Bí nǹkan ṣe ń ṣe ẹnu ire fún àwọn ọmọ ẹgbẹ́ Abódiakọ-akọ́diabo a sì ń gbà wọ́n gẹ́gẹ́ bí ènìyàn, ìrìnàjò náà kò yàrá.
Síbẹ̀, ọ̀gọ̀rọ̀ ènìyàn ni ó ní ìgbàgbọ́ wípé àyípadà ọ̀tún ń bọ̀ fún àwọn ènìyàn wọ̀nyí láti gbé ìgbé ayé ìfọkànbalẹ̀ nígbà tí ẹ̀tọ́ ọmọnìyàn gbogbo ní ìlú á wà ní ọ̀gbọọgba ní ojú àwọn ènìyàn àti ní abẹ́ òfin.
‘Ẹ Yé é Pa Àwọn Òbìnrin’ – ìpolongo tuntun tí ó ń tako ìjìyà inú ìgbéyàwó ní Angola
Àtẹ̀jáde ìtúmọ̀ 12 Ṣẹẹrẹ 2019 18:27 GMT
Manifestação em Luanda: #Paremdematarasmulheres | foto Simão Hossi
Ìfẹ̀hànnúhàn hàn ní Luanda, Angola, pẹ̀lú àmì ìpolongo #Paremdematarasmulheres ní èdè Portuguese, tabí ‘ẹ yé é pa obìrin’, àwòrán láti ọwọ́ọ  Simão Hossi, a lò ó pẹ̀lú àṣẹ.
Nígbà tí wọ́n bá òkú agbẹjọ́rò tí ó jẹ́ ẹni ọdún 26, Carolina Joaquim de Sousa da Silva nínú ilée rẹ̀ ní ọjọ́ 3, oṣù Ọ̀pẹ ọdún 2018, ọkọ rẹ̀ jẹ́wọ́ ọ̀ràn náà, ó sì di èrò àhámọ̀ ẹ̀ka tí ó ń ṣe ìwádìí ìwà ọ̀daràn ti Angola tí a mọ̀ sí SIC.
Láàárín ọ̀sẹ̀ kan náà, ìròyìn ikú obìnrin kan ni ó jáde láti ilé-iṣẹ́ Amóhùn-máwòrán Gbogboògbò orílẹ̀-èdè Angola tí ó ní wípé ọ̀rẹ́kùnrin ìgbà-kan-rí obìnrin náà ni ó gún un pa.
Àwọn ọ̀ràn ìwà ọ̀darànmọràn yìí ti mú ọ̀pọ̀lọpọ̀ àwọn obìnrin ní orílẹ̀-èdè Angola dúró gírígírí, èyí sì fa ìpolongo tuntun kan tí ó ń tako ìjìyà abẹ́lé tí wọ́n pe àkóríi rẹ̀ ní “Ẹ Yé é Pa àwọn Obìnrin" tí Ẹgbẹ́ Ondjango tí ó jẹ́ àjọ ajàfúnẹ̀tọ́ obìnrin tí kì í ṣe ti ìjọba ṣe àgbékalẹ̀ẹ rẹ̀.
Wọ́n ṣe àmúlò Facebook gẹ́gẹ́ bí ohun èlò ìkórajọ wọn, èròńgbà wọn ni láti jẹ́ kí àwọn ènìyàn mọ̀ nípa àwọn ìjìyà obìnrin ní orílẹ̀-èdè Angola:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Àsìkò yìí jẹ́ èyí tí ó le.
Lóòótọ́, fún àwa obìnrin ọ̀pọ̀lọpọ̀ ọjọ́ ni ó le tí ó sì ń dùn èèyàn nítorí pé a ṣì wà ní ipò tí ó jẹ́ pé a máa ń yẹra fún ìjìyà lọ́nà kan tàbí òmíràn.
Láìpẹ́ yìí gan-an pàápàá, ó dunni láti máa kojú àwọn ìhùwàsí tí ó ń jáde lẹ́yìn ọ̀rọ̀ ti Carolina…
Lóòótọ́ ni ìjìyà àwọn obìnrin, ó wà lóòótọ́.
Kì í ṣe ohun tí ó kàn wá lórí àwọn ajàfúnẹ̀tọ́ obìnrin, kì í sì í ṣe ọ̀rọ̀ àgbélẹ̀rọ tàbí ọ̀rọ̀ òfìfo, LÓÒÓTỌ́ NI! Ó ṣeni láàánú pé ti Carolina kún ìṣirò tí ó ti wà nílẹ̀, ọ̀pọ̀ ọ̀ràn báyìí ti wáyé kí tirẹ̀ ó tó ṣẹlẹ̀ tí àwọn ènìyàn gbọ́ sí, bẹ́ẹ̀ sì ni ẹgbẹẹgbẹ̀rún àwọn ọ̀ràn mìíràn tí àwọn èèyàn ò mọ̀ sí, ó jẹ́ ìṣòro kan tí ó ti wà níbẹ̀ lẹ́nu ọ̀nà níwájú wa.
Ó sì jẹ́ ìṣòro tí ó ń ro ti ìbáṣe láàárín tọkọtaya – ìṣòro àtilẹ̀wá ni.
Ètò ìpìlẹ̀ kan wà tí ó ń pàṣẹ tí ó sì ń rẹ àwọn obìnrin sílẹ̀ sí ipò ẹ̀yìn tí èyí sì sọ wọ́n di olùfaragbá ìjìyà lóríṣiríṣi àti ní gbogbo ọ̀nà.
Ètò fífi akọ ṣe olórí yìí tí ó ti kọ́ wa lọ́rùn tipẹ́ tí ọ̀pọ̀lọpọ̀ sì ń kọ̀ pé kò rí bẹ́ẹ̀ – ìyẹn kò sì ṣe é rí – ohun tí ó ń ṣe rè é: ó ń sọni di aláàbọ̀-ara, ó ń ba ayé àwọn obìnrin jẹ́, bẹ́ẹ̀ ló ń pani.
Àwa obìnrin lọ́kọ̀ọ̀kan àti àpapọ̀ọ wa, a máa tẹ̀síwajú láti máa pariwo kí ‘ẹ yéé pa wá’ kí ẹ sì ‘yéé ṣe wá léṣe’.
À ń fẹ́ àwọn òfin tí yóò dáàbò bò wá tí wọn yóò sì kún ojú ìwọ̀n, a fẹ́ àwọn ètò àmúlò gbogboògbò tí yóò mú àpọ́nlé wa lọ sí àwọn ìtàkùrọ̀sọ àti àwọn ìdásílẹ̀.
A fẹ́ àwùjọ tí ẹ̀rù àtijáde ò ti ní bà wá! A máa tẹ̀síwajú láti béèrè fún àwùjọ tí a óò ti ní òmìnira ti ara, òmìnira ìmọ̀lára, òmìnira ìrìn àti òmìnira ríronú bí a ṣe fẹ́.
A máa tẹ̀síwajú láti béèrè fún àwùjọ tí a ti lè gbáyé pẹ̀lú ààbò tó péye.
Bẹ́ẹ̀, ìpolongo yìí mú èsì tí ó ń takoni wá láti ọ̀dọ̀ àwọn ọkùnrin kan tí wọ́n rí ìdí fún ìdáláre fún ìrúkèrúdò fífi ìyà jẹ obìnrin.
Wọ́n pe ìpolongo wọn ní “Ẹ Yé é Dà Wá", wọ́n gbà pé ìwà ọ̀dàlẹ̀ jẹ́ ìdí tí ó tọ́ láti máa fìyà jẹ obìnrin.
Bíótilẹ̀jẹ́pé èrò wọn ò tí ì máa rinlẹ̀, Olórin Angola, Gill Slows Allen Russell náà sọ̀rọ̀;
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
“Ẹ yé é da ẹlòmíràn, ẹ jọ̀wọ́ a ò fẹ́ aláìṣòdodo aya mọ́.
À ń ké tantan, ẹ̀yin obìnrin bí ẹ kò bá nífẹ̀ẹ́ wa mọ́, ẹ béèrè fún ìtúká kí ẹ tó máa dà wa, ẹ máa lọ.
Onímọ̀ àwùjọ Mbangula Kemba sọ̀rọ̀ tako ojú tí wọ́n fi wo ọ̀rọ̀ yìí, ó tẹnumọ́ọ pé wọn ò gbọdọ̀ fi ìfìyàjẹni yanjú ìṣòro nínú ìgbéyàwó.
Angola fi ìdí òfin tí ó ń de ìfìyàjẹni tí wọ́n mọ̀ sí 25/11 múlẹ̀ ní ọdún 2011 tí ó ń sọ onírúurú ìfìyàjẹni abẹ́lé di ìwà ọ̀daràn ní gbangba.
Síbẹ̀síbẹ̀, ìdájọ́ òfin yìí kò le tó, ìtìmọ́lé ọdún méjì sí mẹ́jọ.
Sizaltina Cutaia, tí í ṣe ajìjàǹgbara àti ajàfẹ́tọ̀ọ́ obìnrin ní Angola; tí ó jẹ́ ìlúmọ̀ọ́ká fún iṣẹ́ẹ rẹ̀ lórí ẹ̀tọ́ obìnrin béèrè fún ìṣàmúlò òfin náà lórí àwọn gbàgede ìtàkùrọ̀sọ lórí ẹ̀rọ-alátagbà:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Àfikún ọdún ẹ̀wọ̀n kò tó, arábìnrin igbá-kejì Ààrẹ MPLA [Àjọ Àwọn ènìyàn tó fẹ́ ìdásílẹ̀ Angola], Ó nílò kí orílẹ̀-èdè ṣe ìdásílẹ̀ àwọn ìlànà àtilẹ̀wá tí yóò kojú ìpanilára – Àwọn ohun tí wọ́n fara mọ́ ní 2007 nípa àjọsọ ìlànà Maputo ní láti di ṣíṣe.
Bákan náà ni ti èyí, ó nílò kí wọ́n ṣe ìdásílẹ̀ òfin arọ́pò tí yóò mú ẹ̀tọ́ àwọn obìnrin rinlẹ̀.
Lára èyí ni gbogbo òfin tí ó de obìnrin ní ti ìbálòpọ̀ àti ẹ̀tọ́ ọmọ bíbí wà.
Kò sí ìwúlò ìsọ̀rọ̀ tako ìjìyà abẹ́lé kí ó wá di ẹ̀yìn wá kí a máa ṣe ìgbèlẹ́yìn àwọn òfin tí ó fi àṣẹ fún agbófinró láti yẹ̀yẹ́ obìrin ní títì ní ojúmọ́, kò bá ara mu!
Kò wúlò kí a máa sọ̀rọ̀ tako ìjìyà abẹ́lé kí a sì tún máa gbèlẹ́yìn àṣàrò ìnáwó tí kò ní ṣe ààbò ètò àwùjọ, ìṣúná àìtó tí gbogbo wa mọ̀ pé ipa òdì ni ó ń kó nínú ayé àwọn obìnrin.
Ó ṣe pàtàkì kí a fi ọgbọ́n kún àwọn ọ̀rọ̀ náà pẹ̀lú ṣíṣe gidi.
Ẹ fi owó yín sí ibi tí ẹnu yín wà.
#ẹyéépaàwọnobìnrin
Ajàfẹ́tọ̀ọ́ obìnrin Cecelia Kitombé sọ̀rọ̀ sí àwọn tí ó ń ṣe àtìlẹyìn ìbáṣepọ̀ tí ó níyà nínú:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Lára wa tí à ń tẹnumọ́ ọn pé ó pọ̀jù [láti sọ̀rọ̀ síta tako ìjìyà Abẹ́lé] náà ni ẹni tí ó ń gba àwọn ọmọbìnrin, arábìnrin àti ìbátan lóbìnrin níyànjú láti máa fi ara da ìbáṣepọ̀ tí ó ń pani lára pẹ̀lú ọ̀rọ̀-ẹ̀tàn pé ọ̀rọ̀ tọkọtaya ò ṣe é dá sí, àwọn mìíràn á ní kí o tẹ̀síwajú bẹ́ẹ̀, bí ọ̀rọ̀ lọ́kọláya ṣe rí nìyẹn… Àwọn kan tilẹ̀ rò pé obìnrin lè ṣe gbogbo nǹkan, ṣùgbọ́n wọn ò gbọdọ̀ gbàgbé ‘ojúṣe’ wọn.
Ẹ yéé pa wá!!!
Bí àpamọ́ àlọ́ àti ìtàn àtọwọ́dọ́wọ́ ṣe mú ọ̀rọ̀ àyíká di mímọ̀ ní Mekong
Àtẹ̀jáde ìtúmọ̀ 18 Ṣẹẹrẹ 2019 11:19 GMT
Adágún omi Mekong.
Àwòrán tí a mú láti Ibùdó-ìtàkùn-àgbáyé iṣẹ́ Ìtàn Àwọn Ènìyàn.
A lò ó pẹ̀lú àṣẹ.
Ní ọdún 2014, ogunlọ́gọ̀ ìbílẹ̀ ní Mekong bẹ̀rẹ̀ sí ní í ṣe àkọsílẹ̀ àwọn àlọ́ àti ìtàn àtọwọ́dọ́wọ́ọ wọn pẹ̀lú ìrànlọ́wọ́ ẹgbẹ́ aṣèwádìí kan tí ó ń ṣe àyẹ̀wò fínnífínní sí bí ìtàn wọ̀nyí ṣe lè ṣe ìrànwọ́ tí yóò tú àṣìírí ìmúdìbàjẹ́ àyíká tí àwọn iṣẹ́ ńláǹlà ń fà ní agbègbè náà.
Mekong jẹ́ ọ̀kan nínú àwọn odò ńlá Ásíà tí ó ṣàn gba orílẹ̀-èdè mẹ́fà: China, Myanmar, Thailand, Laos, Cambodia, àti Vietnam.
Ó ní ọ̀pọ̀lọpọ̀ ọrọ̀ ìṣẹ̀dá abẹ̀mí àti ewéko tí ó jẹ́ ohun ìsayéró fún ẹgbẹẹgbẹ̀rún àgbẹ̀ àti apẹja.
Ní ọdún díẹ̀ sẹ́yìn, ọ̀pọ̀lọpọ̀ iṣẹ́ ńláǹlà bíi kòtò ìdarí-omi ṣíṣàn fún Ìpèsè Iná Mànàmáná ti lé àwọn olùgbé jìnà ó sì ń ṣe àkóbá fún nnkan ìṣẹ̀dá odò náà.
Ọ̀kanòjọ̀kan ìfẹ̀hànnúhàn kò ṣe nǹkan kan, àwọn iṣẹ́ ìdarí-omi ṣíṣàn ṣì ń lọ, pàápàá jù lọ ní Laos àti Thailand.
Pẹ̀lú àjọṣepọ̀ Mekong Watch, ẹgbẹ́ kan ní Jápáànì ń jà fún ìdàgbàsókè ní agbègbè náà, ọ̀pọ̀lọpọ̀ àwọn àgbà ní Mekong ti bẹ̀rẹ̀ sí ní ṣe àkọsílẹ̀ àlọ́, ìṣẹ̀lẹ̀ àti ìtàn àtọwọ́dọ́wọ́ọ wọn tí ó ní íṣe pẹ̀lú ìṣẹ̀dá.
Mekong Watch gbàgbọ́ wípé  àwọn ìtàn wọ̀nyí “ti kó ipa ribiribi ní ti ìdáàbò ìṣẹ̀dá nípa dídẹ́kun ìwà àìbìkítà fún ọrọ̀ ìṣẹ̀dá."
Mekong Watch sọ wípé ohun ìṣẹ̀dá nìkan kọ́ ni a ní láti dáàbò bò àmọ́ àti àwọn “nǹkan àjogúnbá tí-a-kò-le-è-rí-dìmú" tí a lè pín àti rí lò.
Toshiyuki Doi, olùdámọ̀ràn àgbà fún Mekong Watch, ní èyí láti sọ:
Ó pọn dandan fún wa láti ka ìtàn àwọn ènìyàn Mekong kún, kí a dá wọn mọ̀, àti bọ̀wọ̀ fún wọn, papàá jù lọ ní òde òní tí wọ́n ti ń pàdánù àyè wọn ní ìrọ́pò ilé iṣẹ́ oníròyìn ìgbàlódé, tí wọn kò sì fi àjogúnbá lé ìran tí ó ń bọ̀ lọ́wọ́.
Àwọn agbègbè ní Mekong níbi tí àwọn oníṣẹ́-ìwádìí ti ṣe iṣẹ́.
Kmhmu’ ní àríwá àti àárín gbùngbùn Laos;; 2.
Siphandon  ní gúúsù Laos; 3.
Akha ní àríwá Thailand; 4.
Thai So atí  Isan ní àríwá-ìwọ̀-oòrùn Thailand; 5.
Bunong ní àríwá-ìwọ̀-oòrùn Cambodia.
A lò ó pẹ̀lú àṣẹ.
Ẹgbẹ́ náà ṣe gudugudu méje yàyà mẹ́fà kí ó tó kó oríṣiríṣi ìtàn 102 jọ ní Cambodia, Laos, àti Thailand.
A ṣe àkọsílẹ̀ àwọn ìtàn wọ̀nyí, dà á kọ sílẹ̀ sínú ìwé, àti ìtúmọ̀ ìtàn sí àwọn èdè orílẹ̀ Thailand, Laos, àti Cambodia kí ó tó kan ẹ̀da ti èdè Gẹ̀ẹ́sì.
Mekong Watch tẹ àwọn ìtàn wọ̀nyí jáde sórí ìwé ìròyìn pélébé àti sórí ẹ̀rọ ayárabíàṣá, wọ́n sì tún lò ó ní ìdánilẹ́kọ̀ọ́ nípa àyíká ní àwọn ìlú náà.
Láti ìparí ọdún 2016, a ti fi ìtàn àwọn ènìyàn ṣe ìdánilẹ́kọ̀ọ́ àyíká fún àwọn èwe ní ìgbèríko Laos àti Thailand.
A ti ṣe àgbékalẹ̀ ìdánilẹ́kọ̀ọ́ ní ilé-ìwé àti ní ìlú ìbílẹ̀ láti tọ́ àwọn èwe sọ́nà, àti àwọn àgbà nígbà mìíràn, láti ṣe àkọsílẹ̀ ìtàn ẹnu àwọn àgbàlagbà, fi ìtàn náà kọ́gbọ́n, àti láti sọ wọ́n di kíkà.
Àpẹẹrẹ ìdánilẹ́kọ̀ọ́ kan ni ìtúnsọ àlọ́ ‘Òwìwí àti Àgbọ̀nrín‘ àwọn aráa Kmhmu ní àárín gbùngbùn àti àríwá Laos.
Àlọ́ náà dá lóríi òwìwí tí kò ríran ní ọ̀sán nítorí ó yan àgbọ̀nrín jẹ.
Níbi ìdánilẹ́kọ̀ọ́ kan, a bi àwọn èwe tí ó kópa: “Irúfẹ́ ẹranko wo ni a bá nínú àlọ́ náà?
", “Ǹjẹ́ a lè rí àwọn ẹranko wọ̀nyí ní abúlée yín bí?
", àti"bóyá àwọn ẹranko wọ̀nyí ti dínkù sí ti ìgbà kan, kí ni ìwọ rò wípé ó ti ṣẹlẹ̀?
Lẹ́yìn èyí, a gba àwọn akópa ní ìyànjú láti so àlọ́ náà mọ́ ìdìbàjẹ́ àyíká ní ìlúu wọn.
Ní agbègbè Champasak, gúúsù Laos, ìtàn àtọwọ́dọ́wọ́ọ ẹranko omi tí ó ti ń dínkù Irrawaddy dolphin àti ẹyẹ Sida ni a ń lò fi ṣe àpèjúwe bí iṣẹ́ ìdarí-omi-ṣíṣàn ṣe ń ṣe àkóbá fún ẹja inú odò Mekong.
Àlọ́ mìíràn láti gúúsù Laos ní àwọn ìlànà tí ó kọ́ni nípa ìmọrírìi ìbójútó ọrọ̀ ìṣẹ̀dá:
A ṣe àkọsílẹ̀ àlọ́ Orí Erinmi ní ọjọ́ 16, oṣù Belu, ọdún 2014, ní etídò  Songkran ní àríwá-ìwọ̀-oòrùn Thailand.
Mun Kimprasert, ẹni ọdún  68.
ni asọ̀tàn.
Mekong Watch ló ni àwòrán, a lò ó pẹ̀lú àṣẹ.
Ní ìgbà kan, ológun kan wọ inú igbó iwin kan.
Ó ṣe alábàápàdé ọ̀pọ̀lọpọ̀ ewé kátabá níbẹ̀ ó sì ṣẹ́ wọ́n.
Àmọ́ ṣá, bí ó ti fẹ́ẹ́ jáde nínú igbó náà, ọ̀nà dí mọ́n ọn ní ojú, kò sì mọ ọ̀nà mọ́.
Nítorí wípé ó ṣẹ́ ewé kátabá tí ó pọ̀ ju èyí tí ó lè lò lọ ni kò fi mọ ọ̀nà mọ́n.
Ó wá ọ̀nà títí kò rí.
Ẹ̀rí-ọkàn bẹ̀rẹ̀ sí ní jẹ́ ẹ fún ohun tí ó ṣe, ó pinnu láti dá àwọn ewé kátabá náà padà sí ibi tí ó ti gbé ṣẹ́ ẹ.
Wéré tí ó sọ ọ́ sílẹ̀, logan ni ó rí ọ̀nà ní iwájúu rẹ̀.
Ní àríwá Thailand, àlọ́ àwọn aráa Akha kan nípa ìpilẹ̀ṣẹ̀ swing tí ó sọ iṣẹ́ takuntakun ìfaraẹnisílẹ̀ t'ẹ̀gbọ́ntàbúrò tí ó mú ayé rọrùn.
Ní àríwá ìwọ-oòrùn Thailand, àlọ́ kan tí ó dá lórí Ta Sorn tí Tongsin Tanakanya sọ ṣe ìgbélárugẹ ìṣọ̀kan láàárín aládùúgbò ní ìlú iṣẹ́ àgbẹ̀.
Ìtàn mìíràn ṣe ìrántí bí pípa àgbànrere kan ṣe fa iyọ̀ títà ní apá orílẹ̀-èdè yìí.
Ní Bunong, tí ó wà ní àríwá ìwọ-oòrùn Cambodia, àwọn àlọ́ tí ó sọ nípa ètùtù fún àtúnṣe sí ìgbéyàwó tí kò ní adùn àti ètùtù ìfọ́nrúgbìn àti ìkórè tí Khoeuk Keosineam jẹ́ asọ̀tàn.
Bákan náà ni ìtàn àtọwọ́dọ́wọ́ọ erin tí Chhot Pich sọ ṣe àfihàn bí àwọn òrìṣà ṣe sọ àwọn ará abúlé tí ó fi májèlé sí inú odò di erin.
Ó sọ ìdí tí ó fi rọrùn fún erin láti máa gbé pẹ̀lú àwọn ènìyàn àmọ́, lẹ́yìn ọ̀pọ̀lọpọ̀ ìran, wọ́n gbàgbé ìpìlẹ̀ wọn, wọ́n lọ ń gbé nínú igbó.
Hea Phoeun ti abúlé   Laoka, Senmonorom, agbègbè Mondulkiri ní Cambodia ń ṣàlàyé ètùtù ìgbéyàwó tí kò ládùn ní abúlé.
Àwòrán láti ọwọ́ọ Mekong Watch, a lò ó pẹ̀lú àṣẹ.
Fún Mekong Watch àti àwọn agbègbè ní ìlú náà tí àkóbá ti bá, ìpamọ́ àwọn ìtàn wọ̀nyí ṣe kókó nínú ìpolongo ìkọjú-ìjà sí àwọn iṣẹ́ tí yóò lé ẹgbẹẹgbẹ̀rún  olùgbé Mekong kúrò ní ilée wọn:
Ìtàn wọ̀nyí lè di ìdánimọ̀ọ wọn gẹ́gẹ́ bí ọmọ ìlú àti ìbáṣepọ̀ t'ó dán mánrán pẹ̀lú àyíká.
Nípasẹ̀ẹ ìtàn, ìlú yóò wá ọ̀nà ìgbàmọ́ra àti/tàbí ìkọjú-ìjà sí ìyípadà tí ó ń ṣẹlẹ̀ ní odò Mekong.
Mọ àwọn òǹdíje sí ipò ààrẹ Nàìjíríà ọdún 2019
Àtẹ̀jáde ìtúmọ̀ 19 Ṣẹẹrẹ 2019 12:09 GMT
Àwọn òǹdíje sí ipò ààrẹ Nàìjíríà ọdún 2019 [Àkópọ̀ àwòrán láti ọwọ́ọ Nwachukwu Egbunike].
Nàìjíríà, orílẹ̀-èdè tí ó ní ènìyàn tí ó pọ̀ jù ní Ilẹ̀-Adúláwọ̀, yóò di ìbò ipò ààrẹ ní ọjọ́ 16, oṣù 2019.
Bí-ó-ti-lẹ̀-jẹ́-wípé àwọn òǹdíje sí ipò ààrẹ t'ó 73, eré Àpáta Agbára – ibùjókòó ààrẹ orílẹ̀-èdè Nàìjíríà – yóò wáyé ní àárín-in ẹgbẹ́ olóṣèlú méjì tí ó ti ń figagbága ní ọjọ́ tí ó ti pẹ́ àti àwọn òǹdíje tí a pè ní “agbára ìkẹta", ìyẹn àwọn ẹgbẹ́ a ṣẹ̀ṣẹ̀ dé sínú ìṣèlú orílẹ̀-èdè Nàìjíríà.
Muhammad Buhari, Ààrẹ orílẹ̀-èdè Nàìjíríà.
Creative Commons.
Ẹgbẹ́ méjèèjì tí ó gbajúmọ̀ jù lọ, Ìpéjọ Ìlọsíwájú Gbogboògbò APC àti Ẹgbẹ́-olóṣèlú Ìjọba-àwa-arawa PDP, láì ṣe àní-àní, yóò tari òǹdíje wọn sí gbangba wálíà:
Muhammadu Buhari
Ààrẹ lọ́wọ́lọ́wọ́ tí ó jẹ́ òǹdíje lábẹ́ àsíá APC, Buhari ló jáwé olúborí nínú ìbò ààrẹ ti ọdún 2011 tí ààrẹ ìgbà kan Goodluck Jónátánì sí pàdánù.
Nítorí irú ènìyàn tí Buhari ń ṣe àti èrò wípé yóò gbógun ti ìjẹgúdújẹrá àti ìgbáwọlẹ̀ ẹgbẹ́ afẹ̀míṣòfò Boko Haram ni àwọn ará ìlú fi gbé e sórí àlééfà.
Síbẹ̀, lábẹ́ ìṣàkóso rẹ̀, ààbò ẹ̀mí kò sí pẹ̀lú ìkọlù láàárín darandaran àti àgbẹ̀ bí àwọn darandaran láti àríwá ṣe ń wọ gúúsù láti wá koríko fún ẹran ọ̀sìn-in wọn.
Bákan náà, ẹ̀tọ́ ọmọnìyàn ti wó lulẹ̀ nínú ìṣàkóso ìjọba rẹ̀, pẹ̀lú àìjẹ̀yà àti ìṣowó-ìlú-mọ̀kumọ̀ku ní ibi gíga nínú ìjọba.
Atiku Abubakar [Àwòrán Ibùdó-ìtàkùn-àgbáyé Ilé-iṣẹ́ ìpolongo].
Atiku Abubakar
Abubakar ni igbá-kejì ààrẹ ìgbà kan àti òǹdíje lábẹ́ àsíá PDP.
Ó ti gbìyànjú sẹ́yìn láti di ààrẹ àmọ́ orí kò ṣe ní oore.
Bíótiwùkíórí, ìpolongo rẹ̀ jẹ́ ìgbàwọlé nítorí ìparí ìjà tí ó wà ní àárín òun àti ọ̀gáa rẹ̀, Ààrẹ ìgbà kan rí Olusegun Obasanjo — tí ó sọ wípé ìṣàkóso ìjọba Buhari kùnà.
Gẹ́gẹ́ bí amúgbálẹ́gbẹ̀ẹ́, Abubakar ni ó ṣe bònkárí ìsọhun-ìjọba-di-àdáni àti títa ọ̀kẹ́ àìmọye ilé iṣẹ́ tí ó jẹ́ ti ìjọba tí kò pa owó sí àpò ìjọba.
Àwọn mìíràn tí ó ní ìrètí sí ipò ààrẹ Nàìjíríà ni:
Oby Ezekwesili [Àwòrán tí àwọn alágbèékalẹ̀ ìpolongo tari síta]
Obiageli [Oby] Ezekwesili
Ezekwesili, obìrin kan ṣoṣo tí ó ń du ipò nínú eré ìbò sísá ti ọdún tí a wà yìí, ti ṣe mínísítà ọrọ̀ líle inú-ilẹ̀ àti ètò ẹ̀kọ́ ní àsìkò ìjọba Olusegun Obasanjo ní àárín ọdún 1999 sí 2007.
Ó sì ti ṣe amúgbálẹ́gbẹ̀ẹ́ ààrẹ Ilé ìfowópamọ́ Àgbáyé ẹ̀ka ti Ilẹ̀ Adúláwọ̀ ìgbà kan láti oṣù Igbe ọdún 2007 sí oṣù Igbe ọdún 2012.
Ezekwesili ti ṣe bẹbẹ nínú akitiyan ìdásílẹ̀ àwọn akẹ́kọ̀ọ́-bìnrin 200 tí ọmọ ẹgbẹ́ afẹ̀míṣòfo Ẹlẹ́sìn ìmale jí gbé ní ọdún 2014.
Ó jẹ́ ọ̀kan lára olùdásílẹ̀ Ìpolongo #BringBackOurGirls (BBOG).
Bákan náà ni ó jẹ́ òǹdíje sí ipò ààrẹ ní abẹ́ ẹgbẹ́ olóṣèlú Allied Congress Party ti Nàìjíríà.
Kingsley Moghalu [Àwòrán láti ibùdó ìpolongo].
Kingsley Moghalu
Moghalu jẹ́ onímọ̀ nínú ìdókòwò àgbáyé àti òfin gbogbo ènìyàn ní ilé ìwé Òfin àti Ọgbọ́n Fletcher ní Ifásitì Tufts ní Massachusetts, USA.
Moghalu ti ṣiṣẹ́ rí ní United Nations láti ọdún 1992 sí 2008.
Ó ti ṣe igbá-kejì gómìnà Ilé Ìfowópamọ́ Àgbà ti Nàìjíríà láti ọdún 2009 sí 2014, níbi tí “ó ti tukọ̀ ọ àwọn àgbà iṣẹ́ àtúnṣe nínú ètò ìkówóoamọ́ orílẹ̀ èdè Nàìjíríà lẹ́yìn ìgbà tí ọrọ̀ Ajé àgbáyé ti ṣe òjòjò tán." Òun ni òǹdíje ní abẹ́ àsíá Ẹgbẹ́ Olóṣèlú Ìtẹ̀síwájú Ọ̀dọ́ – YPP.
Ọmọ́yẹlé Sowóre [Àwòrán ìfọ̀rọ̀wánilẹ́nuwò ní orí  CNBCAfrica, ní ọjọ́ 13, oṣù Ọ̀p, ọdún 2018].
Omoyole Sowore
Sowore ni olùdásílẹ̀ àti atẹ̀wéjáde SaharaReporters (SR), ilé-iṣẹ́ oníròyìn aṣèwádìí orí-ayélujára.
SR ni à ń pè ní Wikileaks Ilé Adúláwọ̀.
Ajà-fún-ẹ̀tọ́-ọmọnìyàn yìí ń jáde lábẹ́ àsíá African Action Congress.
Aré ti ń lọ fún ọjọ́ iwájú orílẹ̀ èdè Nàìjíríà
Buhari àti Abubakar ni afigagbága ìdíje ìbò aré yìí.
Àwọn méjèèjì ti ń figagbága nínú ìbò Nàìjíríà ní ọjọ́ tí ó ti pẹ́.
Ní ọ̀nà kejì, Ezekwesili, Moghalu, Sowore, àwọn “agbára ìkẹ́ta", jẹ́ ẹgbẹ́ tí ó ń wọ inú ètò ìṣèlú fún ìgbà àkọ́kọ́.
Iṣẹ́ ìṣàkóso Buhari ọdún mẹ́ta ni yóò “gbè é" lẹ́yìn àti pé yóò bá ìfi Nàìjíríà sí ipò olú orílẹ̀-èdè tí ìṣẹ́ ti pọ̀ jù.
Ìwé ìròyìn Punch ṣe ìfojúsùn “ìpèsípò" gẹ́gẹ́ bí “àìròtẹ́lẹ̀ " àti pé ó ti pín ìlú yẹ́bẹyẹ̀bẹ.
Ètò ìgbógunti ìwà àjẹbánu rẹ̀ fì sí ẹ̀gbẹ́ kan.
Ìgbésẹ̀ tí ó gbé láì pẹ́ yìí láti ṣe ìgbẹ́jọ́ Adájọ́ Àgbà orílẹ̀ èdè — tí ó ti sún mọ́ ìbò ààrẹ — ni Àjọ Adájọ́ orílẹ̀ èdè Nàìjíríà  Nigerian Bar Association pè ní “àwòṣe ìkọlù ní lemọ́lemọ́ ní orí àwọn àgbà ẹ̀ka ìjọba méjèèjì tí-kò-gbáralé ìjọba" ní abẹ́ ìṣàkóso Buhari.
Abubakar, ní ọ̀nà kejì, ń dúró lórí “ìgbẹ́kẹ̀lé" àwọn “ẹgbẹlẹmùkù okòwò tí ó ní èrè lóríi rẹ̀".
Bíótiwùkíórí, ó ní láti bá agbára ìwàlóríoyè afigagbága rẹ̀ takọ̀ngbọ̀n.
Ẹni yòówù tí ó bá gbégbá-orókè nínú ìdíje sí ipò ààrẹ ọdún 2019 ní iṣẹ́ ìmúgbòòrò ọrọ̀ Ajé, ààbò ní àárín ìlú, àtúntò agbára àti ìmúkárí agbára, àti ìṣèlú elẹ́yàmẹyà làti ṣe.
Fún ìyọsọ́tọ̀ tí wọ́n yọ òun nìkan láti yẹ ara rẹ̀ wò ní ilé ìtajà ìgbàlódé kan ní Serbia, gbajúgbajà ìràwọ̀ òṣèré orí-ìtàgé Roma fi ẹ̀sùn ìwà elẹ́yàmẹyà kan ilé ìtajà náà
Àtẹ̀jáde ìtúmọ̀ 22 Ṣẹẹrẹ 2019 21:45 GMT
Nataša Tasić Knežević, photo by Dzenet Koko, used with permission.Ìràwọ̀ òṣèré orí-ìtàgé ìlú Serbia Nataša Tasić Knežević, àwòrán láti ọwọ́ọ Dzenet Koko, a lò ó pẹ̀lú àṣẹ.
Àwọn gbàgede ìtàkùrọ̀sọ ẹ̀rọ-alátagbà ìlú Serbia gbaná lẹ́yìn tí olórin àti òṣèré ìbílẹ̀ Nataša Tasić Knežević, tí ó jẹ́ ọmọ bíbí ilẹ̀ Roma fi ẹ̀sùn kan ilé ìtajà-ìgbàlóde kan tí ó wà ní ìgboro Novi Sad fún ìwà ìyàsọ́tọ̀ ẹ̀yà nínú ìgbóhùnsáfẹ́fẹ́ ojú-ẹsẹ̀ kan lórí Facebook.
Nínú fídíò náà, tí ó gbé-sórí-áfẹ́fẹ́ ní ọjọ́ 29, oṣù Ọ̀pẹ lẹ́yìn tí ìṣẹ̀lẹ̀ náà ṣẹ̀, arábìnrin Tasić Knežević ṣàlàyé pé bí òun ṣe ń jáde síta nínú ilé ìtajà ńlá náà pẹ̀lú ọ̀pọ̀ àwọn òǹrajà mìíràn ni ẹ̀rọ adènà àfọwọ́rá dún.
Bí àwọn ènìyàn yòókù ṣe ń jáde síta, àwọn ẹ̀ṣọ́-aláàbò ilé ìtajà náà ní kí ó dúró tí wọ́n sì tẹ̀síwajú láti yẹ ara rẹ̀ wò ní gbangba tí àwọn òǹwòran bẹ̀rẹ̀ sí í fi ṣe yẹ̀yẹ́.
Ìwé orin, ìwé àti àpò-àpawómọ́-ìléwọ́ ni wọ́n rí nínú àpò-àgbékọ́yìn-in rẹ̀.
Ní ìbẹ̀rẹ̀ oṣù Ṣẹẹrẹ ọdún 2019, fídíò náà dédé pòórá pẹ̀lú àlàyé ránpẹ́ nípa arábìnrin Knežević.
Bíótilẹ̀jẹ́pé kòì tíì wá sí gbangba kí ó ṣàlàyé ohun tí ó ṣẹlẹ̀, àwọn ẹlòmíràn ń sọ pé fúnra rẹ̀ ni ó yọ ọ́ kí ọ̀ràn tó wà nílẹ̀ lè tán bọ̀rọ̀.
Láàárín ọjọ́ díẹ̀, àwọn ènìyàn tí ó tó bíi ẹgbẹ̀rún 60 ti wo fídíò rẹ̀, tí wọ́n sì pín in lọ́nà 350, tí ó sì gba èsì tí ó tó 700.
Ilé iṣẹ́ Ìkóròyìnjọ Orí-ayélujára Olómìnira Bulka ni ó kọ́kọ́ ro ìyìn ìṣẹ̀lẹ̀ náà ṣáájú àwọn ilé-iṣẹ́ ìròyìn Bulka mìíràn.
Akọrin-olóhùn-òkè ni arábìnrin Tasić Knežević ní Gbọ̀ngan Eré-ìtàgé ti orílẹ̀-èdè Serbia tí ó wà ní Novi Sad, ìlú kejì tí ó tóbi jù lọ ní orílẹ̀-èdè náà.
Tẹ́lẹ̀ rí, ó ṣiṣẹ́ ní Belgrade Atelje 212.
Ó tún jẹ́ akọrin-ṣeré àti àdánìkànkọrin tí ó gbajúmọ̀, ó sì máa ń kọ orin àdánìkànkọ nípa àṣà Roma tí ó jẹ́ orírun rẹ̀.
Nínú fídíò náà, arábìnrin Knežević sọ pé alábòójútó ilé ìtajà náà bẹ̀bẹ̀ lẹ́yìn tí òun ṣe àròyé nípa ìwọ̀sí náà, ṣùgbọ́n pé inú òun kò dùn sí bí àwọn èrò tí ó pé jọ lé òun lórí ṣe yẹ̀yẹ́ òun.
Ó ní ọkùnrin àgbàlagbà kan pariwo pé kí wọ́n “kó pàǹtí yẹn jáde", ìyẹn túmọ̀ sí wípé kí àwọn òṣìṣẹ́ ó ju òun jáde síta nínú ilé ìtajà náà nítorí pé òun jẹ́ ọmọ ìbílẹ̀ Rome.
“A mọ ẹni tí ó fẹ́ràn láti máa jalè níbí" jẹ́ gbólóhùn kan láti inú eré “Ta ni ó ń kọrin níbẹ̀ yẹn!" nípa àwọn ìṣẹ̀lẹ̀ tí ó ń ṣẹlẹ̀ ní ọjọ́ 5, oṣù Èbìbí ọdún 1971.
Lẹ́yìn ọdún 77, èyí [èrò ìyàsọ́tọ̀] ò tí ì kúrò ní ìrònúu wa.
Ilé-iṣẹ́ [tí ó ni ilé ìtajà Maxi] náà jẹ́ ti àwọn Dutch-Belgian ṣùgbọ́n àwọn ènìyàn-an wa ni àwọn òṣìṣẹ́ẹ wọn! Ohun ìtìjú! Àtìlẹyìn fún obìnrin gidi àti òṣèré yìí @NatasaTasicKnez.
“Ta ni ó ń kọrin níbẹ̀ yẹn" jẹ́ eré Yugoslavia ayé ìgbà 1980 tí ó sì di ipò ẹgbẹ́-ìmùlẹ̀ láàárín àwọn Balkan.
Nínú ìtàn náà, wọ́n ṣèṣì fẹ̀sùn olè kan àwọn olórin Roma méjì, orí ni ó kó wọn yọ lọ́wọ́ ìjìyà láìsí ìdájọ́.
Ilé-iṣẹ́ tí ó ni ilé ìtajà-ìgbàlóde Maxi, Delez Srbija, ṣe àgbéjáde àkọsílẹ̀ ìtúúbá lọ́jọ́ kan náà, ó sọ pé àwọn “gbàgbọ́ pé èyí á wà bí ìṣẹ̀lẹ̀ ìyàsọ́tọ̀ tí ó mú ìfura ẹni tí kò yẹ dání pé irú ìṣẹ̀lẹ̀ bẹ́ẹ̀ ò ní wáyé mọ́ lọ́jọ́ iwájú.
Ilé-iṣẹ́ náà fi kún un pé àwọn á ṣe ìdánilẹ́kọ̀ọ́ fún àwọn òṣìṣẹ́ wọn lórí bí a ṣe ń hùwà bí wọ́n bá fura sí olè jíjà.
Ní ọjọ́ kejì, Miloš Nikolić tí ó jẹ́ adarí ọ́fíìsì tí ó ń ṣe àfikún Novi Sad mọ́ Roma sọ̀rọ̀ tako ìṣẹ̀lẹ̀ náà.
Ó ní; “gbogbo ìwádìí tí wọ́n ṣe fi hàn pé àwọn ará Roma lọ́kùnrin lóbìnrin ni ẹ̀yà tí a yà sọ́tọ̀ jù lọ ní orílẹ̀-èdèe wa.
A ní láti ṣiṣẹ́ pọ̀ láti yí i padà!"
Ní 31 oṣù Ọpẹ, Igbá-kejì Alákòóso Ìgbìmọ̀ Ìjọba àti Ààrẹ Àjọ-tí-ó-ń-fètò-sí Ìmúdọ́gba Akọ-àtabo ní àwùjọ, Zorana Mihajlović náà sọ̀rọ̀ tako àwọn òṣìṣẹ́ ilé ìtajà Maxi pé “ìwà ìbanilórúkọjẹ́ ni wọ́n hù àti pé wọ́n jẹ̀bi".
Kò sọ̀rọ̀ nípa àwọn ohun tí ó yẹ kí wọ́n ṣe sí ìyàsọ́tọ̀ àwọn ọmọ Roma ní Serbia…
Bíótilẹ̀jẹ́pé ó dàbí ẹni pé arábìnrin Knežević ti yọ ara rẹ̀ kúrò lórí Facebook, bóyá láti lè jẹ́ kí ọ̀ràn náà ó silẹ̀, ó fi àlàyé-nípa-ara rẹ̀ orí Twitter sílẹ̀.
Ní alẹ́ ọjọ́ tí ó ṣíwájú Ọdún Tuntun, ó fi àtẹ̀jáde ṣókí sọ nípa ìṣẹ̀lẹ̀ náà.
Ẹ̀yin ọ̀rẹ́ẹ̀ mi ọ̀wọ́n, ìṣẹ̀lẹ̀ tí kò dùn mọ́ni nínú kan ṣẹlẹ̀ ní ọjọ́ mélòó kan sẹ́yìn, ṣùgbọ́n mo nírètí pé irú ìṣẹ̀lẹ̀ náà á pín pẹ̀lú ọdun 2018 àti pé irú ìṣẹ̀lẹ̀ bẹ́ẹ̀ ò ní wáyé mọ́.
Ẹ jẹ́ kí a jẹ́ ènìyàn ẹlẹ́ran ara, ohun tí ó dára jù ní ayé yìí nìyẹn.
Ìjà láàárín ìràwọ̀ akọrin soca Trinidad àti Tobago jẹ́ àmì tí ó dára fún orin àtijọ́
Àtẹ̀jáde ìtúmọ̀ 2 Èrèlé 2019 0:16 GMT
Ìràwọ̀ akọrin soca ìlú Trinidad Machel Montano ń ṣeré ní Àjọ̀dún OVO ní Toronto ní ọdún 2016.
ÀWÒRÁN: The Come Up Show (CC BY-ND 2.0)
Gbólóhùn asọ̀ láàárín ẹni méjì ní ọ̀nà àrà tí ó gbà di ìjà ìgboro — papàá nínú iṣẹ́ orin kíkọ.
Ìjà mo jù rẹ́ lọ láàárín àwọn ọ̀jẹ̀ bíi ti Kanye West àti Taylor Swift àti ọmọ Jamaica Mavado àti Vybz Kartel, títí kan ìjà ìbílẹ̀ ọdún 2004 ní àárín-in akọrin soca ìlú Trinidad méjì Destra àti Denise Belfon, ìjà mo jù ọ́ lọ àwọn gbajúgbajà sábà máa ń já sí ìpolongo fún akọrin àti orin wọn.
Wàyí, ọpẹ́ fún asọ̀ tí ó wà ní àárín-in akọrin adìde Trinidad àti Tobago méjì Machel Montano àti Neil “Iwer" George, orin soca wọ ìròyìn fún ìgbà àkọ́kọ́ ní ọdún 2019.
Ayẹyẹ ijó ìta-gbangba ọlọ́dọọdún Trinidad àti Tobago tí ọdún yìí wáyé ní ọjọ́ 4 àti 5 oṣù Ẹrẹ́nà, tí ó sì jẹ́ àkókò fún orin soca.
Ọ̀jẹ̀ olórée soca bíi Montano àti George ti gba ìpè láti ṣeré níbi ètò ijó ìta-gbangba kí ọjọ́ ó tó kò rárá.
Wọn yóò gbé orin tuntun jáde ní ìpalẹ̀mọ́ fún ẹni tí yóò gbégbáorókè nínú ìdíje Ìwọ́de Ojúná, tí ó ń gbé ẹ̀bùn owó sílẹ̀ fún akọrin tí a bá kọ orin rẹ̀ jù lọ nínú Ijó ìta-gbangba.
Àwòrán ìràwọ̀ akọrin soca ti Trinidad Iwer George ní Ìdápadà Fête ní Toronto ní ọdún 2018 tí a mú láti fídíò orí Vimeo.
Àwọn olólùfẹ́ẹ orin Soca ṣe àkíyèsí àròyé ọ̀tẹ̀ láàárín-in akọrin méjèèjì nígbà tí George gbé orin àkọ́ṣe ọdún 2019 jáde, “Ìwọ́de Ojúná Bacchanal 2″.
Orin náà kò fi igbákanbọ̀kan nínú nípa ìkùnsínú tí ó wà nílẹ̀ látàrí ìpàdánù ìfigagbága ọdún 2018 tí Montana jáwé olúborí.
Orin rẹ̀ tí a pè ní “Savannah", bá ti ẹnìkejì figagbága, ṣùgbọ́n Montana tí pàdí-àpò-pọ̀ pẹ̀lú ògbóǹtarigi akọrin soca Superblue wọ́n sì ṣe àgbéjáde “Soca Kingdom", tí ó gba oyè orin Ìwọ́de Ojúná ọdún 2018 .
Iye ìgbà 336 ni a kọ orin “Soca Kingdom", a sì kọ  “Savannah" fún iye ìgbà 140.
Ìpàdánù oyè yìí ni ó fa ìbínú ní ìta-gbangba, George fi orin fẹ̀sùn kan “jàndùkú soca" – ìyẹn àkójọpọ̀ òṣìṣẹ́ ilé iṣẹ́ agbóhùnsáfẹ́fẹ́ àti olùdaríI wọn – fún ìpàdíàpòpọ̀ tí ó mú wọn kọ orin “Soca Kingdom" ní àsìkò ìdájọ́ láti yan ẹni tí ó jáwé olúborí.
Lórí ìtàgé ni eré tí ó kàn-án wà, àwọn DJ àti wọn ń kọ ‘Savannah’
Ṣùgbọ́n nígbà tí àwọn jàndùkú dé, wọ́n sún láti ‘Savannah’ sí ‘Kingdom’
Wọ́n pawọ́pọ̀ láti borí ìjà ńlá náà… lọ́dún yìí ẹ ní láti pawọ́pọ̀ pẹ̀lú Jésù Kristì ọmọ Màríà
Nínú ẹ̀dà orin náà mìíràn , George fi ẹ̀sùn kan Montana pé ó ń “sọ ọ̀rọ̀ àlùfànṣá" sí òun, ó sì fi ẹnu tẹ́ oyè ọ̀mọ̀wé tí Montano ṣẹ̀ṣẹ̀ gbà ní Ifásitì Trinidad àti Tobago látàrí ipa tí ó kó ní ti ìgbélárugẹ orin soca.
Kò pẹ́ tí a gbé orin George jáde, Montano fèsì pẹ̀lú orin tí a pe àkọlée rẹ̀ ní “Dr.
Mashup", nínúu rẹ̀ ni ó ti sọ màdàrú tí wọ́n ṣe níbi ìdíje Ìwọ́de Ojúná:
Kò tán síbẹ̀: níbi ayẹyẹ Ijó ìta-gbangba tuntun, “Hydrate", ní ọjọ́ 13 oṣù Ṣẹrẹ, àwọn akọrin méjèèjì ṣeré.
George lé orin rẹ̀ tuntun Montano náà sọ ọ̀rọ̀ ìkẹyìn:
Lẹ́yìn eré, alábòójútó Montano, Anthony Chow Lin On, tari àwòrán kan sí orí Instagram tí ó fi ara jọ ẹ̀fẹ̀ ìtúká ẹni méjì tí ó ń jà:
Àtẹ̀jáde náà mú ìfura dání bóyá ìjà tòótọ́ ni tàbí ète lásán-làsàn:
Ète tàbí bẹ́ẹ̀ kọ́, ọ̀pọ̀lọpọ̀ òǹlo ẹ̀rọ-alátagbà tó ń tẹ̀lé awuyewuye náà ti tọ́ka sí irúfẹ́ àríyànjiyàn orin báyìí (tí a mọ̀ sí “orin ìjà") kò jẹ́ tuntun; àti pé, ó bá orísun orin calypso mu, ó sì jẹ́ àmúlùmálà, soca.
Nínú ìfọ̀rọ̀wánilẹ́nuwò kan, George fúnra rẹ̀ sọ òtítọ́ ibẹ̀ wípé òun kàn ń “ṣe àkópamọ́ ìṣẹ̀lẹ̀ àtijọ́" gẹ́gẹ́ “bí ó ṣe máa ń ṣe", títọpa àwọn ènìyàn jàǹkàn-jàǹkàn tí ó ti kọ orin calypso sẹ́yìn.
Orin calypso jẹ́ ìlúmọ̀nánká tí ó máa ń sọ nípa àwùjọ àti ìṣèlú, ní ìbẹ̀rẹ̀ pẹ̀pẹ̀ orin náà ni ìsọ̀rọ̀ síra ẹni méjì tí ó fi ara pẹ́ ogun ọ̀rọ̀ tí ó ń lọ ní àárín-in George àti Montano.
Abẹ́ àtíbàbà orin Calypso, níbi tí àwọn eléré calipso ti máa ń ṣeré ní àsìkò Ijó ìta-gbangba, gbajúmọ̀ fún “ogun àìròtẹ́lẹ̀", ìdíje tí àwọn akọrin yóò kọrin èébú sí ara wọn láì rò tẹ́lẹ̀ lójú ẹsẹ̀, tàbí lórí àkọ́lé kan.
Ìfigagbága àwọn akọrin wọ̀nyí ni a mọ̀ sí “picong".
Irúfẹ́ eré wọ̀nyí máa ń fi àyè gba ìdásí, tí àwọn olùwòràn yóò máa gbe orin, ọ̀kan tí ó wọ́pọ̀ jù lọ ni “Santimanitay!", tí ó jẹ́ ẹ̀dà àbọ̀-ọ̀rọ̀ Faransé “sans humanité", tàbí “àìláàánú".
Àmọ́ àwọn òǹwòrán kò ì tíì rí irú èyí rí nínú orin soca tí a ti ká sílẹ̀.
Ó jẹ́ òtítọ́ tàbí kò jẹ́ òtítọ́, àwọn olólùfẹ́ẹ George/Montano dá sí ogun àìròtẹ́lẹ̀ wọn gẹ́gẹ́ bí olùwòràn, ní Ijó ìta-gbangba àti lórí ayélujára.
George àti Montano yô, láì sí àní-àní, nínú ìdíje Ìwọ́de Ojúná ọdún 2019 àti èyí tí ó kéré jù lọ, awuyewuye ìjà gẹ́gẹ́ bí ìdárayá gidi àti orin.
Àwọn olólùfẹ́ẹ Soca kò le è béèrè ju bẹ́hẹ̀ lọ.
Spiny Babbler, ẹyẹ orílẹ̀-èdè Nepal, fa àwọn onímọ̀-nípa-ẹyẹ àti olólùfẹ́ ẹyẹ mọ́ra
Àtẹ̀jáde ìtúmọ̀ 2 Èrèlé 2019 15:53 GMT
Spiny Babbler
Spiny Babbler, ẹyẹ tí a kò le è rí níbòmìrán àyàfi ní Nepal.
Àwòrán láti ọwọ́ọ Sagar Giri.
A lò ó pẹ̀lú àṣẹ.
Bí-ó-ti-lẹ-jẹ́-pé ẹ̀yà ẹyẹ orílẹ̀ èdè Nepal ju 800 lọ, ẹyẹ Spiny Babbler (Turdoides nipalensis) jẹ́ ẹ̀dá tí kò sí ní ibòmíràn àyàfi orílẹ̀ èdè náà.
Ẹyẹ aláwọ̀ eérú-àti-pupa-rẹ́súrẹ́sú náà, tí à ń pè ní Kaande Bhyakur ní èdè ìbílẹ̀ Nepali, ń fi igbó ṣe ìtẹ́ a sì lè fi ojú bà á bí ó bá ń fò lókè lálá láti ìwọ̀n mítà 500 sí mítà 2135.
Bí ó ti lẹ̀ jẹ́ pé Spiny Babbler náà ti fa àwọn onímọ̀-nípa-ẹyẹ àgbáyé mọ́ra fún ọdún pípẹ́, ìbàjẹ́ àyíká ti ń ṣe ìdẹ́rùbà àkàndá, ẹyẹ tí àwọn ènìyàn fẹ́ràn yìí.
Ìwée nì The Status of Nepal’s Birds: The National Red List Series sọ wípé:
Ó máa ń wá kòkòrò nínú koríko ilẹ̀, ẹ̀kànànkan ni a sì máa ń rí i.
Spiny Babbler máa ń bà lé ẹ̀ka koríko àti igi kéékèèké láti kọrin, àgógó ẹnu ẹyẹ yóò wà ní òkè irú ní ìsàlẹ̀.
Ó dára ní wíwò, iké oríṣiríṣi.
Orin rẹ̀ ni a fi ń mọ ibi tí ó wà, àárín oṣù Ọ̀wẹwẹ̀ àti Ọ̀wàrà.
Ẹ̀dá ẹyẹ yìí máa ń fò sókè lálá nínú àwọn àkókò kan nínú ọdún.
Ẹyẹ Spiny Babbler, tí a lè rí ní Nepal nìkan, ti fa àwọn onímọ̀-nípa-ẹyẹ àti olólùfẹ́ ẹyẹ káríayé mọ́ra.
Don Messerschmidt kọ nípa  àkọsílẹ̀ tí onímọ̀-nípa-ẹyẹ S.
Dillon Ripley ṣe nípa ẹyẹ náà nínú ìwée rẹ̀ Ìṣàwárí ẹyẹ Spiny Babbler:
“Ó jẹ́ ọ̀wọ̀ ẹyẹ tí kò ka àwọn onímọ̀ ìjìnlẹ̀ sáyẹ́ǹsì sí fún ọdún gbọgbọrọ, láti ọdún 1843 tàbí 1844.
Ní ìgbà yẹn  àwọn aṣiṣẹ́ fún Brian Hodgson tí ó jẹ́ aṣèwádìí Nepali tí ṣe àkójọ onírúurú àpẹẹrẹ, "ó kọ.
Ẹyẹ Spiny Babbler “ti jẹ́ ẹranko tí ó ju ìmọ̀ ènìyàn lọ ní ọjọ́ tí ó ti pẹ́, ọ̀kan nínú ọ̀wọ̀ ẹyẹ márùn-ún ní India, pẹ̀lú Àparò Òkè gíga, kò sí lórílẹ̀ ayé mọ́n.
Ṣùgbọ́n bí èrò mi bá jẹ́ òtítọ́, ó ń fò kiri níbi ní gẹ̀rẹ́gẹ̀rẹ́ òkè Rekcha."
Bẹ́ẹ̀ gẹ́gẹ́, ikọ̀-ọba orílẹ̀-èdè America tẹ́lẹ̀ sí ìlú Nepal Scott DeLisi fi ọ̀pọ̀ ọdún wá ẹyẹ yìí  àti láti ya àwòrán-an rẹ̀.
Ẹyẹ náà ti ń dínkù látàrí ìgbẹ́ pípa fún iṣẹ́ ọ̀gbìn àti ìtẹ́lọ ìgbèríko di ìgboro.
Bí a bá yọ ti agbègbè ààbò kúrò, nígbà mìíràn pípa ẹyẹ yìí fún oúnjẹ, ní òkè kékeré tí ó yí àfonífojì Kathmandu ká ti mú kí ẹyẹ Spiny Babbler dínkù ni iye.
Síbẹ̀, ohun tí ó ń fa àdánù ní agbègbè kan náà lè mú wọn pọ̀ ní agbègbè mìíràn.
Bí igbó ṣe ń dínkù látàrí ìgbẹ́ pípa àti igi gẹdú gígé jákèjádò orílẹ̀ èdè náà, igbó tí wọ́n fi ṣe ilé ti di ti nǹkan mìíràn.
Àmọ́ ṣá ìgbà àti àkókò ni yóò sọ ohun tí yóò ṣẹlẹ̀ sí àwọn ẹyẹ ìlú Nepal tí kò sí ní ibòmíràn.
Àwọn ọ̀gágun ajagun fẹ̀yìntì orílẹ̀-èdè Nàìjíríà wọ̀yáàjà láti nípa lórí ètò ìdìbò ọdún-un 2019
Àtẹ̀jáde ìtúmọ̀ 4 Èrèlé 2019 15:53 GMT
Olúṣẹ́gun Ọbásanjọ́, Ààrẹ àná orílẹ̀-èdè Nàìjíríà.
Bí orílẹ̀-èdè Nàìjíríà ṣe ń múra fún ètò ìdìbò sí ipò Ààrẹ nínú Oṣù Èrèlé, àwọn ọ̀gágun tí ó ti jagun fẹ̀yìntì tí wọn di olóṣèlú, jẹ́ igi gbòógì fún òye ètò òṣèlú orílẹ̀-èdè Nàìjíríà.
Àwọn ọ̀gágun tí ó ti fẹ̀yìntì tàbí àwọn tí wọn ṣe àtìlẹ́yìn fún láti dé orí ipò ni ó ti ń tukọ̀ orílẹ̀-èdè Nàìjíríà láti ọdún 1999 tí ìjọba tiwantiwa ti padà.
Asọ̀ tí ó wáyé láìpẹ́ yìí láàárín Ààrẹ àná, Olúsẹ́gun Ọbásanjọ́ àti Ààrẹ tí ó wà lórí àlééfà, Ààrẹ Muhammadu Buhari – tí àwọn méjèèjì jẹ́ ajagun fẹ̀yìntì afipásèjọba ológun –ní ipa tí ó pọ̀ lórí ètò ìdìbò oṣù tí ó ń bọ̀.
Nínú ìwé àpilẹ̀kọ kan tí a kò rí irúu rẹ̀ rí tí ó kọ ránṣẹ́ sí Buhari, Ọbásanjọ́ fi ẹ̀sùn kàn-án wípé ó ní ètè láti ṣe èrú ìbò.
Ó kọ ọ́ sínú ìwé náà wípé:
Ìtìjú ńlá gbáà ló jẹ́ fún ìjọba tiwantiwa, bí ètò ìbò tí o yẹ kí ó lọ ní ìrọwọ́-ìrọsẹ̀ láì fi ti apá kan ṣe, ṣùgbọ́n tí ìṣesíi wọn kò fi ìṣedéédé hàn, àìmúdọ́gba tí ó hàn kedere, ẹ̀tàn àti ìjòye àwòdì máà le è gbẹ́dìẹ.
Ọbásanjọ́ tẹnu mọ́ ọn wípé Buhari kò leè “ṣe ètò ìbò tí ó kẹ́sẹjárí", àti wípé ìsèjọba tiwantiwa ní abẹ́ ìṣàkóso Buhari ni a lè fi wé tí ìjọba ológun fàmílétè-kí-n-tutọ́ọ ti Abacha.
Ní ọdún 1998, Sani Abacha, tí ó jẹ́ ológun apàṣẹwàá ní ìgbà náà, pè fún ìbò gbogboògbò ṣùgbọ́n tí ó hàn ketekete pé Abacha kò ṣetán láti gbé ìjọba sílẹ̀ fún alágbádá.
Ní àsìkò tí à ń sọ̀rọ̀ọ rẹ̀ yìí, àwọn ẹgbẹ́ òṣèlú márùn-ún ọ̀tọ̀ọ̀tọ̀ ni ó fọwọ́ síi wípé kí Abacha ó jẹ́ olùdíje fún ipò Ààrẹ nínú ẹgbẹ́ òṣèlúu wọn.
Ní báyìí ó ti ṣípò-padà, òkìkí Abacha tàn káàkiri ó sì di ìlú-mọ̀-ọ́-ká nípa ìtẹrí ẹ̀tọ́ ọmọ-ènìyàn mọ́lẹ̀ àti ìjẹgùdùjẹrà.
Ọbásanjọ́ tẹnumọ́ọ wípé “ipasẹ̀" Abacha ní ọjọ́ kínní àná náà ni Buhari ń tọ́ báyìí “láì wo ẹ̀yìn wò."
Shehu Garba, tí ó jẹ́ olùrànlọ́wọ́ pàtàkì fún Ààrẹ Buhari lórí gbígbé ìròyìn jáde, bu ẹnu àtẹ́ lu ìwé àpilẹ̀kọ Ọbásanjọ́:
Ètò ìdìbò tí yóò wáyé nínú osù tí ó ń bọ̀ yìí yóò lọ ní pẹ̀lẹ́-kùtù, gẹ́gẹ́ bí Ààrẹ Buhari ti ṣe ìlérí fún ọmọ orílẹ̀-èdè yìí àti àgbáyé.
Ọbásanjọ́, òǹkọ̀wé àpilẹ̀kọ?
Olúṣẹ́gun Ọbásanjọ́, tí ó jẹ́ Ààrẹ ìjọba ológun àná (láti ọdún 1976 sí 1979), tí ó sì tún ṣe  Ààrẹ ìjọba alágbádá tí ìbò gbé wọlé (ní ọdún 1999 sí 2007), kúndùn láti máa bu ẹnu àtẹ́ lu àwọn ètò ìjọba Ààrẹ orílẹ̀-èdè Nàìjíríà tí ó jẹ tẹ̀lé e.
Ní èṣí, Ọbásanjọ́ gba Buhari ni ìmọ̀ràn láti má díje fún ipò Ààrẹ fún ìgbà kejì, ṣùgbọ́n kí ó “da ìfẹ̀yìntì rò nítorí ọjọ́ oríi rẹ̀." Àmọ̀ràn yìí dá yánpọnyánrin sílẹ̀ ní orílẹ̀-èdè Nàìjíríà nítorí wípé Ọbásanjọ́ jẹ́ alátìlẹ́yìn àgbà fún Buhari gẹ́gẹ́ bí òǹdíje nínú ìbò ipò Ààrẹ ni sáà àkọ́kọ́ ní ọdún 2015.
Ṣáájú àsìkò yìí, Ọbásanjọ́ ti bá ìjọba Goodluck Jónátánì wí nínú ìwé àpilẹ̀kọ tí ó kọ ránṣẹ́ sí i ní ọdún 2013, Ọbásanjọ́ fi ẹ̀sùn kan Jónátánì wípé ó ń darí orílẹ̀-èdè Nàìjíríà lọ sí oko ìparun pẹ̀lú bí ó ṣe fi àyè gba ẹ̀tàn, ìjẹ́gùdùjẹrà, ìbápín àìgbẹ́kẹ̀lé láti fa aṣọ iyì àti ìtẹ̀síwájú orílè-èdè náà ya pẹ́rẹpẹ̀rẹ."
Ní àpárá, Ọbásanjọ́ ti Goodluck Jónátánì lẹ́yìn nínú ètò ìdìbò tí ó wáyé ní ọdún 2011.
Àti wípé ni ọdún 2007, òun yìí kan náà ni ó ti Umaru Musa Yar'Adua tí ó jẹ kí Jónátánì ó tó jẹ lẹ́yìn digbídigbí.
Ṣùgbọ́n tí ó pa ìdí ọ̀rẹ́ dá sí Yar'Adua lẹ́yìn ìgbátí ó bẹ̀rẹ̀ àìsàn tí kò sì gbé ètò ìṣe ìjọba fún igbákèjì rẹ̀ tii ṣe Goodluck Jónátánì.
Ààrẹ orílẹ̀-èdè Nàìjíríà àná Goodluck Jonathan with pẹ̀lú Ààrẹ tí ó ṣẹ̀ṣẹ̀ gorí àlééfà Muhammadu Buhari níbi ayẹyẹ ìfilọ́lẹ̀ ìjọba tuntun ní ọjọ́ 29, oṣù Èbìbì, ọdún 2015.
Àworan Ìkápá Gbogboògbòw láti ẹ̀ka ìjọba US.
Ọ̀gágun tí ó ti jagun fẹ̀yìntì kì í sinmi ní orílẹ̀-èdè Nàìjíríà
Abẹ ìgbèkùn àwọn ọ̀gágun tí ó ti jagun fẹ̀yìntì àti àwọn asọ́mogbée wọn ni orílẹ̀-èdè Nàìjíríà wà.
Bí àpẹẹrẹ, Ọbásanjọ́ jẹ́ alẹ́nulọ́rọ̀ tí ó mọ àludé tòun àpadé bí àwọn Ààrẹ ṣe ń gba ipò láti ọdún 2007 sí 2015.
Bíótiwùkíórí, láì jọ ti àwọn alágbádá – Yar'Adua àti Jónátánì – tí ó gbé ní arugẹ, tí ó sì tún yẹpẹrẹ wọn, ti Buhari dá yàtọ̀ gedegbe.
Bí ó ti lẹ̀ jé pé Ọbásanjọ́ ti Buhari lẹ́yìn láti leè yege ní ọdún 2015, a kò leè sọ pé àtìlẹyìn rẹ̀ nìkan ni ó gbé e dé ipò Ààrẹ.
Nítorí ohun tí ó jẹ́ kí ó ṣeé ṣe ò ju bí Buhari ṣe fi ọwọ́ wẹ ọwọ́ pẹ̀lú ẹgbẹ́ òṣèlú ìgbàanì Action Congress of Nigeria (ACN) ti Bọ́lá Tinubu.
Ẹgbẹ́ òṣèlú Congress for Progressive Change (CPC) ti Buhari jẹ ọmọ ẹgbẹ́ ní ìgbẹ̀yìngbẹ́yín parapọ̀ mọ́ ACN, wọ́n sì di ọkàn nínú oṣù Kejì ọdún 2013, èyí tí ó ṣe okùnfà ìdásílẹ̀ ẹgbẹ́ òṣèlú tuntun tí orúkọ rẹ̀ ń jẹ́ Àjọ Ìtẹ̀síwájú Gbogboògbò (APC).
Ní àfikún, Buhari tí ó ṣe olórí ìjọba ológun ní ọdún (1983 sí 1985) jẹ́ ọ̀kan lára àwọn ọmọ ‘ẹgbẹ́’ ọ̀gágun tí ó ti fẹ̀yìntì tí ó ti takú ti ètò òṣèlú orílẹ̀-èdè Nàìjíríà.
Fún ìdí èyí, bí Ọbásanjọ́ ṣe tàbùkù Buhari ní gbangba tó, ó níí ṣe pẹ̀lú agbára àti ipò ẹgbẹ́ tí àwọn méjèèjì wà gẹ́gẹ́ bí ọ̀gágun tí ó ti jagun fẹ̀yìntì.
Ọbásanjọ́ nìkan sì kọ́ ni ọ̀gágun tí ó ti jagun fẹ̀yìntì tí ó ń tàbùkù Buhari.
Theophilus Danjuma, tí òun náà jẹ́ ọ̀gágun tí ó ti jagun fẹ̀yìntì ní oṣù kẹ́ta ọdún tí ó kọjá fi ẹ̀sùn kan “ẹgbẹ́ ológun orílẹ̀-èdè Nàìjíríà wípé ó ń gbárùkù ti ìpànìyàn nípakúpa tí ó ń lọ ní orílẹ̀-èdè Nàìjíríà."
Danjuma, tí ó jẹ olórí àwọn ológun, tí o si tún jẹ́ mínísítà fún ètò abo ní ìgbà kan rí, bu ẹnu àtẹ́ lu ẹgbẹ́ ológun bí wọ́n ṣe ń gbé lẹ́yìn apá kan dá apá kan sí nínú aáwọ̀ tí ó wáyé láàárín àwọn darandaran àti àgbẹ̀, pàápàá jù lọ èyí tí ó wáyé ní ilée rẹ̀ tí í ṣe ìpínlẹ̀ Taraba.
Ìrí-bá-kan-náà, Danjuma fi ariwo ta nípa ète bí àwọn “ọlọ́pàá àti ológun" ṣe ń gbìmọ̀pọ̀ láti ṣe ẹ̀rú nínú ìbò ọdún 2019.
Bákannáà ẹ̀wẹ̀wẹ̀, nínú Oṣù Kejì ọdún tí ó kọjá, ajagun fẹ̀yìntì tí ó tún jẹ́ olórí orílẹ̀-èdè Nàìjíríà láyé ológun, Ibrahim Babangida gba Ààrẹ Buhari ní ìyànjú láti máà du ìje fún ipò Ààrẹ fún ìgbà kejì, nítorí wípé ọgọ́rùn-ún ọdún 21 tí Nàìjíríà wà yìí jẹ́ àsìkò àwọn ọ̀dọ́ tí ó ní ìrírí ìgbàlódé.
Ó gbàgbọ́ wípé ìgbàkanìgbàkàn “ohun tí yóò jẹ́ àǹfààní gbogbo ará ìlú gbọdọ̀ bo orí àǹfààní ti ara ẹni."
Pẹ̀lú bí gbogbo nǹkan ṣe ń lọ, yóò fẹ́rẹ̀ẹ́ pẹ́ díẹ̀ kí orílẹ̀-èdè Nàìjíríà ó tó le è ní Ààrẹ tí kò ní nǹkan ṣe pẹ̀lú, tàbí tí kò ní àtìlẹ́yìn ‘ẹgbẹ́’ àwọn ọ̀gágun ajagun fẹ̀yìntì.
Òwìwí kan kọ̀ kò kúrò nínú ilé ìgbìmọ̀ ìjọba Tanzania.
Àmìi kí ni èyí?
Àtẹ̀jáde ìtúmọ̀ 7 Èrèlé 2019 10:57 GMT
Gbàgede Nyerere Square ní Dodoma, olú-ìlú orílẹ̀-èdè Tanzania, àti ilé ìgbìmọ̀ aṣòfin, "Bunge." Àwòrán láti ọwọ́ọ Pernille Bærendtsen, a lò ó pẹ̀lú àṣẹ.
Ní ọjọ́ 29 oṣù Ṣẹrẹ, nígbà tí àwọn àjọ ìjọba Tanzania (Bunge) péjọ ní Dodoma fún ìjókòó ìpàdé tí ó ṣáájú nínú ọdún-un 2019, ẹyẹ òwìwí kan fò wọ inú ilé ìpàdé, ó sì bà sí orí ajá, níbi tí ó ti ń wo ìpéjọ láti òkè téńté.
Ìṣẹ̀lẹ̀ náà di ìròyìn tí ó sì tàn kálékáko, tí ó sì ń mú àwọn ènìyàn ṣe onírúurú ìbéèrè láti orí ẹ̀rọ-alátagbà àti ìwé ìròyìn.
Àpẹẹrẹ wo ni ti òwìwí nínú ilé ìgbìmọ̀?
Ẹyẹ òwìwí náà ti jẹ́ rírí nínúu gbọ̀ngan ilé ìgbìmọ̀ ìlú Dodoma ní ẹ̀rìnmejì.
Àpẹẹrẹ wo ni èyí túmọ̀ sí?
‘’Àmì burúkú?
’’ ìwé ìròyìn ẹkùn-ìlú ọlọ́sẹ̀ọ̀sẹ̀, Ìlà-oòrùn Afrika, dá ìmọ̀ràn.
Akọbúlọ́ọ̀gù ọmọ Gẹ̀ẹ́sì àti onímọ̀ kíkún nípa iṣẹ́ ìròyìn, Ben Taylor, sọ síwájú sí i:
Àwòrán-ẹ̀fẹ̀ láti ọwọ́ọ Samuel Mwamkinga (Joune), a lòó pẹ̀lú àṣẹ.
Ayàwòrán-ẹ̀fẹ̀ ọmọ bíbíi Tanzania, Samuel Mwamkinga (Joune), lẹ́yìn wá, ya àpẹẹrẹ àwòrán ìṣẹ̀lẹ̀ náà pẹ̀lú ìtọ́ka sí ìsọlọ́rúkọ ní èdè Gẹ̀ẹ́sì ‘’àkójọpọ̀ àwọn òwìwí’’ látàrí ìmọ̀ àwọn Gíríìkì tí ó ní wípé ọlọ́gbọ́n ni ẹyẹ òwìwí (pẹ̀lú àṣẹ ni a fi lo àwòrán àpẹẹrẹ).
Síbẹ̀, ojú nǹkan búburú, àmì ikú àti òfo ní Tanzania ni àwọn ènìyàn fi wò ó.
Àti pé — òwìwí náà ti pinnu láti dúró sí Bunge, gẹ́gẹ́ bí Ọmọọ̀lú Náà ti wí:
Òwìwí, ẹyẹ òru, kò le è kúrò … pẹ̀lú gbogbo ọ̀nà tí àwọn àjọ ọba gbà láti lé e jáde.
Ẹyẹ òwìwí kì í ṣe ẹyẹ rere ní Tanzania, àti pé, bẹ́ẹ̀ ni Tanzania kì í ní ìgbàgbọ́-asán.
Ìwò káàkiri ọdún-un 2010 kan fi hàn wípé ìdá 94 ọmọ bíbí Tanzania ní ìgbàgbọ́ nínú agbára Àjẹ́.
Ìpàdé ìgbìmọ̀ lásán kọ́
Fún ti ìpàdé yìí, ẹyẹ òwìwí nínúu ìpàdé ní ìtúmọ̀ tí ó ní àpẹẹrẹ, pàápàá fún àwọn tí kò ní ìgbàgbọ́-asán, tí ó le pátápátá láti mú ojú kúrò.
Ní orí ìlànà ètò ìpàdé àkọ́kọ́ ìgbìmọ̀ọ Tanzania ọdún-un 2019 ni ìdámọ̀ràn àtúnṣe sí Òfin Ẹgbẹ́ Òṣèlú, tí ó ti ní àríyànjiyàn lemọ́lemọ́ nínúu ìṣèlú tí nǹkan kò ṣe ẹnu re.
Tanzania wọ ìwé ìtàn ní ọdún-un 1992 gẹ́gẹ́ bíi orílẹ̀-èdè àkọ́kọ́ ní Ilẹ̀-adúláwò tí yóò dá ètò ẹgbẹ́ òṣèlú púpọ̀ sílẹ̀, èyí tí ó fi àyè gba ẹgbẹ́ ìkọjúsí.
Òfin Ẹgbẹ́ Òṣèlú náà (rè é níbi pẹ̀lú àtúnṣe tí a gbà ní ìmọ̀ràn)  bákan náà di lílò ní ọdún-un 1992, ó sì ti rí àtúnṣe ní ọ̀pọ̀ ìgbà bíi àtúnṣe ti ọdún-un 2009.
Pẹ̀lú wípé òwìwí wọ̀ sí òkè téńté nínúu ìpàdé, kò dí ìpinnu àwọn ìgbìmọ̀ lọ́wọ́ láti ṣe àtúnṣe sí òfin — ìgbésẹ̀ tí àwọn atàbùkù ní wípé ó sọ ètò ẹgbẹ́ òṣèlú púpọ̀ Tanzania, àti ìjọba tiwantiwa bákan náà di yẹpẹrẹa
Gẹ́gẹ́ bí Reuters ti ṣe wí, ìsọdituntun òfin náà ti fi agbára tí ó pọ̀ sí ọwọ́ àwọn akọ̀wé ìrántí tí ìjọba-yàn láti da ìwé àṣẹ ẹgbẹ́ òṣèlú nù àti láti fi ìyà ìfisẹ́wọ̀n jẹ ẹgbẹ́ olóṣèlú tí ó bá ṣẹ̀ sí òfin, ní àpẹẹrẹ, bí ó bá ṣe ìdánilẹ́kọ̀ọ́ ìlú tí ó ní í ṣe pẹ̀lú ìforúkọsílẹ̀ òǹdìbò àti àgbékalẹ̀ ètò mìíràn tí ó ní í ṣe pẹ̀lú ìṣèlú.
Ọ̀pọ̀ ilé-ìròyìn ni ó ṣe àtúnwí ọ̀rọ̀ Zitto Kabwe, olórí ẹgbẹ́ òṣèlú alátakò ACT-Wazalendo, ẹni tí ó jẹ́ wípé nínú oṣù Ògún ọdún-un 2017 bu ẹnu àtẹ́ lu ìdámọ̀ràn àtúnṣe òfin náà, wípé ó ṣe é ṣe kí ó rọ́ ẹ̀tọ́ òṣèlú sẹ́yìn.
Kabwe wá fi wé Àbádòfin Iṣẹ́ Ìròyìn ọdún-un 2016, èyí tí ó fi òmìnira fún ilé iṣẹ́ ìròyìn tí ó sì dá ilé ìròyìn aládàánialáìgbáralé-ìjọba padà.
Wàyí, Kabwe pe àkíyèsí sí ìjì lẹ́sẹ̀ tí àtúnṣe Òfin Ẹgbẹ́ Òṣèlú dá sílẹ̀:
A kò le è ní ìwé-òfin tí ó fi ẹ̀tọ́ fún òmíràn ìkẹ́gbẹ́ kí ó tún wá fún ẹnìkan ní agbára láti mú ẹ̀tọ́ òmìnira ìkẹ́gbẹ́ kúrò.
Ní ẹnu ọdún mélòó kan sẹ́yìn, òfin orílẹ̀-èdè Tanzania ti ń yí padà di aláfagbára ṣe, arapa rẹ̀ sì ń fa àìrí àyè fún ẹgbẹ́ òṣèlú mìíràn àti ilé iṣẹ́ ìròyìn aláìgbáralé-ìjọba láti ṣe bí ó ṣe ní abẹ́ òfin.
Ní báyìí, àwọn aṣàyẹ̀wò fínnífínní ti sọ wípé àtúnṣe Òfin Ẹgbẹ́ Òṣèlú kò ní mú un rọrùn fún ètò ìṣèlú tí ó jẹ́ pàtàkì fún Ààrẹ àti Chama Cha Mapinduzi (Ẹgbẹ́ Àyípadà Náà), tí ó ti wà ní orí àlééfà láti ìgbà tí òmìnira dé ní ọdún-un 1961.
Ìtakò jẹ́ dandanàndan nínú ìjọba tiwantiwa tí ó yé kooro.
Alátakò gidi yóò ṣe àyẹ̀wò fínnífínní sí ètò ìjọba, yóò sì pè é ní ìjà.
Bí kò bá sí alátakò, ó ṣe é ṣe kí ojú àwọn onírúurú ìyàtọ̀ ohun tí ọmọ-ìlú nílò ó máa jẹ́ ṣíṣe bí ó ti ṣe tọ́.
Nínú túwíìtì 15, akẹ́kọ̀ọ́ ìmọ̀ ìṣègùn Rachel McLellan la àwọn ènìyàn ní òye nípa èrèdíi òfin tuntun náà, àti irú ibi tí ìtako tí ó mú ọpọlọ dání yóò ti wúlò :walked readers through possible consequences of the new act, and characterizes a situation where a critical opposition will find itself cornered:
Ìgbàgbọ́-asán ni tàbí bẹ́ẹ̀ kọ́ – àwọn tí ó ń ṣe àgbéyẹ̀wò ìṣèjọba àfagbáraṣe orílẹ̀-èdè Tanzania rí ìdánilójú awuyewuye wọn pẹ̀lú ti ẹyẹ òwìwí tí ó wọ inú ilé ìgbìmọ̀ àti ìgbésẹ̀ gbogbo láti lé e dánú àmọ́ tí kò bọ́ sí i.
Òwìwí náà ta kété.
Agbẹnusọ Ìgbìmọ̀, Job Ndugai, gbìyànjú láti yí ìgbàgbọ́ ìbílẹ̀ padà pẹ̀lú àlàyé tí ó ní iyè nínú:
Ẹ̀yin Ọmọ Ìgbìmọ̀ Ọlọ́lá, a ti ń rí ẹyẹ òwìwí kan nínú Ilé yìí láti òwúrọ̀ àmọ́ nínú ìgbàgbọ́ ìbílẹ̀ Dodoma, òwìwí tí a bá rí ní ojú-ọjọ́ kò ní ohunkóhun ń ṣe fún ẹnikẹ́ni.
Èyí jásí wípé kò sí ìbẹ̀rù.
Fún àwọn tí ó ń wá àṣìṣe, síbẹ̀, kò sí ohun tí ó ní iyè nínú nípa òfin tuntun náà.
Pẹ̀lú àìbalẹ̀-ọkàn tí ó ń pọ̀ sí i ní ìmúra ìbò ààrẹ ọdún-un 2019, Ọmọ orílẹ̀-èdè Nàìjíríà ń bẹ̀rùu pípa ẹ̀rọ-ayélujára
Àtẹ̀jáde ìtúmọ̀ 9 Èrèlé 2019 10:49 GMT
Ìbẹ̀rùbojo gba orílẹ̀-èdè Nàìjíríà kan látàrí awuyewuye pé ó ṣe é ṣe kí ẹ̀rọ ayélukára-bí-ajere ó di pípa ní àsìkò ìbò ààrẹ ọdún-un 2019.
Ẹ̀rù ti ń tàn ká orílẹ̀-èdè Nàìjíríà wípé ó ṣe é ṣe kí ìjọba ó pa ẹ̀rọ-ayélujára ní àsìkò ìbò ààrẹ nínú oṣù Èrèlé ọdún-un 2019.
Ohun tí ó bẹ̀rẹ̀ bí àhesọ lásán ti ń di ohun tí ó ń gbé àwọn ènìyàn ní ọkàn bí ìbò ṣe ń sún mọ́lé.
Yomi Kamez ti Quartz Africa ṣàlàyé :
A lè sọ wípé ìbẹ̀rùbojo nípa pípa ẹ̀rọ-ayélujára ń gbilẹ̀ sí i ní orílẹ̀-èdè tí àwọn ọmọ-ìlú ń wá ìlànà tí yóò mú wọn wà ní orí ayélukára-bí-ajere bí ìdígàgá bá wáyé.
Ní ìsinmi tí ó kọjá lọ, ìtọ́sọ́nà bí a ṣe lè wà ní orí ayélukára-bí-ajere ti Quartz Africa kó jọ bí ìdígàgá ẹ̀rọ-ayélujára tàbí ẹ̀rọ-alátagbà bá wáyé ni ìròyìn-in wá tí àwọn òǹkàròyìn kà jù lọ, tí ọ̀pọ̀ sì jẹ́ ọmọ orílẹ̀-èdè Nàìjíríà.
Ọ̀gọ̀rọ̀ ènìyàn ni ó sọ ní orí ẹ̀rọ-alátagbà wípé a kì í ṣe é mọ̀, Nàìjíríà lè tọ ipa ẹsẹ̀ àwọn orílẹ̀-èdè Adúláwọ̀ [bíi Sudan, Zimbabwe] tí ìjọba ti dígàgá ẹ̀rọ-alátagbà tàbí pa ẹ̀rọ-ayélujára ní àpapọ̀ ní ìrí ọ̀ràn ààbò.
Àwọn ìṣẹ̀lẹ̀ tí ó jẹ́ mọ́n ẹ̀rọ-alátagbà, ọ̀rọ̀ ìkórìíra, ìdádúró lẹ́nu iṣẹ́ àti ìrọ́pòw adájọ́, àti àìgbàgbọ́ nínú ilé iṣẹ́ ìròyìn ni ó parapọ̀.
Yíyọ-eyín onídàájọ́ àti ìdọ́gba lábẹ́ òfin
Ní ọjọ́ 25, oṣù Ṣẹrẹ ọdún-un 2019, ìyàlẹ́nu ni ó jẹ́ fún ọmọ orílẹ̀-èdè Nàìjíríà nígbà tí Ààrẹ Muhammad Buhari ní òun nìkan dá Adájọ́ Àgbà Orílẹ̀-èdè Nàìjíríà, Onídàájọ́ Walter Onnoghen dúró ní ẹnu iṣẹ́, tí ó sì yan ẹlòmíràn ní kíákíá, ìyẹn Ibrahim Tanko Muhammad ẹni tí a búra fún gẹ́gẹ́ bíi aṣiṣẹ́ bíi Adájọ́ Àgbà Orílẹ̀-èdè Nàìjíríà (CJN).
Ẹ̀sùn àìbìkítà àti ìṣowó-ìlú-mọ́kumọ̀ku ni a fi kan Onnoghen.
Síbẹ̀, àwọn alátakò sọ wípé ẹ̀sùn wọ̀nyí jẹ́ ìgbésẹ̀ láti di àjọ onídàájọ́ ní ẹnu ní ìpalẹ̀mọ́ ìbò, àti dáyàfo ẹ̀ka ìjọba tí ó kù.
Ìdádúróo Onnoghen ta ìpá sí òfin Orílẹ̀-èdè Nàìjíríà ọdún-un 1999 fún ìyọkúrò àwọn adájọ́.
Àlàálẹ̀ Ìkẹta, Apá 1, ti ìwé òfin ọdún-un 1999 sọ wípé Àjọ Onídàájọ́ (NJC) nìkan ni ó ní àṣẹ láti lè rọ adájọ́ ní oyè.
Apá IV ìwé òfin náà túbọ̀ sọ síwájú nípa òfin yìí.
Ààrẹ orílẹ̀-èdè Nàìjíríà Muhammadu Buhari kò tẹ̀lé àwọn àlàálẹ̀ wọ̀nyí.
Ó fi ipá gba agbára lọ́wọ́ NJC tí ó ní àṣẹ ní abẹ́ òfin láti sọ bóyá kí a rọ adájọ́ tàbí aṣojú-ṣòfin (ilé ìgbìmọ̀ àgbà) ní oyè, tí yóò sì fi ohùn sí irúfẹ́ ìgbésẹ̀ náà.
Ìwà ìfagbáraṣèjọba ni ààrẹ hù, bẹ́ẹ̀ ni kò sì bá òfin mú.
Ìrò olóòtú ìwé ìròyìn Punch pe ìhùwàsíi Buhari gẹ́gẹ́ bíi ti apàṣẹ-wàá àti pé ìwà náà lè fa rògbòdìyàn-an ti òfin:
Ìhùwàsíi Buhari burú jáyì, ó ní ẹ̀tàn nínú, kò sì ní orí kò sì ní ìdí.
Ìwà àkóso ìjọba fàmílétèntutọ́, tí ìwé òfin lè di ìfọwọ́rọ́tìsẹ́gbẹ̀ẹ́… Ní ti òtítọ́, ìwà àdánìkanṣe ààrẹ lè da ìwé òfin orílẹ̀-èdè Nàìjíríà rú yányán, bóyá, ó lè da ìrìnàjò ogún ọdún ìjọba tiwantiwa rú.
Èyí kò yàtọ̀ sí àwọn ìwà ìfagbáraṣèjọba àti ìtàpá sí ìjọba àwa-arawa tí a ti mọ ìṣàkóso ìjọba náà mọ́n, kódà bí a bá kà á sí ìwàa kò kàn mí, tí ó nípa tí ó pọ̀ àti tí a kò lérò.
Ìjọba orílẹ̀-èdè Amẹ́ríkà àti United Kingdom náà sọ̀rọ̀ òdì sí ìdìgbòlùu àjọ onídàájọ́.
Ní oríi gbàgede ẹ̀rọ-alátagbà Twitter, àwọn ènìà ń sọ.
Ìgbógunti ọ̀rọ̀ ìkórìíra ni gbólóhùn tuntun ‘ààbò orílẹ̀-èdè’
Àmì mìíràn tí ó ń tọ́ka sí wípé ó lè bọ́ sí kí wọn ó ti ayélujára pa ni èròńgbà ìjọba láti pa òmìnira ọ̀rọ̀ sísọ orí ayélujára mọ́n ní ìbámu pẹ̀lú dídáàbobo orílẹ̀-èdè .
Ní kò pẹ́ kò pẹ́, ìjọba pa àṣẹ fún àwọn agbófinró láti “wá wọ̀rọ̀kọ̀ fi ṣ'àdá lórí ọ̀rọ̀ ìkórìíra, pàápàá ní orí ẹ̀rọ-alátagbà." Èyí, gẹ́gẹ́ bí ìròyìn láti ọwọ́ọ Cable ti ṣe sọ, yóò jẹ́ mímú ṣẹ nípasẹ̀ ṣíṣe alamí aṣàmúlò ẹ̀rọ-alátagbà “ọmọ orílẹ̀-èdè Nàìjíríà tí ó lókìkí."
Nínúu oṣù Agẹmọ ọdún-un tí ó kọ́ja, Olórí Ẹ̀ka tí ó ń rí sí Ètò Gbígbé Ọ̀rọ̀ Síta fún Orílẹ̀-èdè Nàìjíríà Láí Mohammed ní wípé ewu ńlá ni  ìbísí àhesọ ìròyìn àti ọ̀rọ̀ ìkórìíra tí ó ń gbilẹ̀ yóò mú bá ààbò orílẹ̀-èdè.
Ní ọdún méjì sẹ́yìn, Nasir El-Rufai, gómìnà ìpínlẹ̀ Kaduna, sọ wípé àhesọ àti ọ̀rọ̀ ìkórìíra jẹ́ “ìṣòro ńlá" tí ó lè fa ìfọ̀kànbalẹ̀, ààbò ẹ̀mí àti dúkìá orílẹ̀-èdè yà.
Bí ó ti wù kí ó rí, pẹ̀lú ẹ̀gàn ni ó jẹ́ pé ọ̀ràn-an àhesọ àti ọ̀rọ̀ ìkórìíra kan Lai àti El-Rufai gẹ́gẹ́ bíi ìṣòro ààbò orílẹ̀-èdè Nàìjíríà.
Bí olóṣèlú ẹgbẹ́ alátakò, àwọn méjèèjì kò ní ẹ̀rí tí ó dájú tí yóò fi ìdí ẹ̀sùn tí ó fi kan ìjọba àná múlẹ̀.
Fún àpẹẹrẹ, Nassir El-Rufai, gómìnà ìpínlẹ̀ẹ Kaduna lọ́wọ́lọ́wọ́ tẹnu mọ́ ọn ní ọdún-un 2014 — láìsí ẹ̀rí — wípé “ẹni kéje ni òun jẹ́ nínú àwọn tí [Ààrẹ Jónátàànì Goodluck] fẹ́ ṣe ikú pa ".
El-Rufai tún sọ wípé nígbà tí Goodluck ń tu ọkọ̀ gẹ́gẹ́ bí ààrẹ, jẹ́ agbátẹrù ẹgbẹ́ apani-ní- ìfọnná-finṣu Boko Haram.
Bẹ́ẹ̀ náà ni Láí Mohammed tí ó ti ṣe Akọ̀wé Alukoro Orílẹ̀-èdè  rí fún ẹgbẹ́ òṣèlú APC ti ṣe sọ.
Gẹ́gẹ́ bíi olóṣèlú alátakò, àwọn òṣìṣẹ́ ọba ti fi hàn wípé àwọn gan-an ni adárúgúdù tí ó ń dá àhesọ àti ọ̀rọ̀ ìkórìíra sílẹ̀, tí ó ń lo ẹ̀rọ-alátagbà fi dá rúgúdù sílẹ̀.
Àmọ́ wọn kò rí ìwàa wọn gẹ́gẹ́ bíi ewu fún ààbò àti àlàáfíà orílẹ̀-èdè; wọn kò di ẹni à ń fi ọwọ́ọ ṣìgún òfin mú tàbí mú kí a pa ayélujára nítorí ìwàa wọn.
Ẹ̀rọ-alátagbà àti ìbò orílẹ̀-èdè Nàìjíríà
Ìjà fún ìyàtọ̀ ìgbé-ayé ní orílẹ̀-èdè Nàìjíríà ọdún-un 2012 #OccupyNigeria àti ìpolongo  ọdún-un 2014 #BringBackOurGirls mi gbogbo àgbáyé tìtì nítorí wípé àwọn ènìyàn ṣe àmúlò ẹ̀rọ-alátagbà fún ìpolongo ẹ̀dùn ọkàn-an wọn.
Ní ọdún-un 2015, ẹ̀rọ-alátagbà kó ipa ribiribi nínú ìbò orílẹ̀-èdè Nàìjíríà nígbà tí Twitter di ibi ìkorò àti gbàgede ìjà ìpínyà ní àsìkò ìpolongo, a sì mú u lò fún ìtànká ọ̀rọ̀ ìkórìíra àti ìròyìn tí kò ní òtítọ́ kan nínú.
Ní ọdún tí a wà yìí, ó ti ṣe ojúṣe gẹ́gẹ́ bíi ọ̀nà kan tí àwọn ọ̀dọ́ọ Nàìjíríà yàn láti ní ẹnu nínú ọ̀rọ̀ ìṣèlú.
Àwọn tí ó ń lo ẹ̀rọ-ayárabíaṣá ti ṣe àmúlò ẹ̀rọ-alátagbà láti fi pe ìjọba sí àkíyèsí, bíi ti ìdádúró-lẹ́nu-iṣẹ́ ti CJN, bí bẹ́ẹ̀ kọ́, kò bá ti máà jẹ́ mímọ̀ fún ọmọ ìlú.
Àwọn ọmọ bíbí orílẹ̀-èdè Nàìjíríà fi orí ẹ̀rọ-alátagbà sọ ohun tí ó ń gbé wọn ní ọkàn, bẹ́ẹ̀ náà ni wọ́n lò ó fi yọ ìjọba lẹ́nu láti pa èròńgbàa rẹ̀ tì àti fún ìfẹ̀hónúhàn:
Bó yá ayélujára wà ní àsìkò ìbò tàbí kò ní í wà, ìdí tí ó dájú ń bẹ láti ní ìgbàgbọ́ wípé ọ̀rọ̀ òṣèlú ní orí ayélukára-bí-ajere àti ní ojú òpópónà yóò jẹ́ ohun tí ìjọba yóò fi ojú sí.
‪Ta ni yóò jáwé olúborí nínú Ayẹyẹ ijó ìta-gbangba orílẹ̀-èdè Trinidad àti Tobago ọdún-un 2019?
Àtẹ̀jáde ìtúmọ̀ 10 Èrèlé 2019 10:59 GMT
Aparadà ijó ìta-gbangba kan “fò sókè" sí orin soca ní orí ìtàgé ní Queen's Park Savannah, ní Ijó ìta-gbangba  ọjọ́ Ìṣẹ́gun, ọdún-un 2009.
Àwòrán láti ọwọ́ọ Georgia Popplewell, a lò ó pẹ̀lú àṣẹ.
Àwọn alárìíyá máa ń gba títì kan ní ọdọọdún fún Ijó ìta-gbangba Ijó ìta-gbangba Trinidad àti Tobago, tí wọn ń ṣe pẹ̀lú orin.
Àwọn àṣàyàn orin tí wọ́n máa ń jó sí máa ń jẹ́ àkójọpọ̀ orin soca tí ó mi ìgboro títì nínú ọdún yẹn, àmọ́ Ìwọ́de Ojúnà — orin náà tí máa ń jẹ́ jíjó jù lọ ní àwọn ibi kọ̀ọ̀kan ní ojú ọ̀nà ìyíde — jẹ́ oyè tí ó mú ẹ̀bùn àti iyì ìgbélárugẹ àjogúnbá ohun àtijọ́.
Fún àwọn òṣèré soca, kí ni kan ní í máa mú ni jáwé olúborí nínú Ìwọ́de Ojúnà, kò ju, dídáńgájíá ní oríi òpópónà.
Ní ọdún mẹ́wàá sẹ́yìn tàbí nnkan bẹ́ẹ̀ ni wọ́n sọ pé ìdíje náà ní màgòmágó nínú — pẹ̀lu ìlọ́wọ́sí àwọn alẹ́nulọ́rọ̀ tí ó ni ilé iṣẹ́ ìgbóhùnsáfẹ́fẹ́, afiorin-tí-a-ti-ká-sílẹ̀ dá àwọn ènìyàn lára dá àti àwọn aláṣẹ ilé iṣẹ́ orin kíkọ tí a mọ̀ sí “jàndùkú soca" — kò ì yọ́ ìgbàgbọ́ wípé Ìwọ́de Ojúnà jẹ́ ohun àwọn ènìyàn.
Ìràwọ̀ òṣèrée soca Machel Montano, ẹni tí ó ṣe ojúkòkòrò jáwé olúborí nínú Ìwọ́de Ojúnà ní ẹ̀rìnmẹ́sàn-án, ṣe àpèjúwe rẹ̀ gẹ́gẹ́ bí “orin tí ó máa ń mú àwọn ènìyàn ní ìdùnnú  àti tí máa ń mú àwọn ènìyàn jáde nínú ara wọn" — akọrin wo ni kò ní fẹ́ gba irú oyè bẹ́ẹ̀?
Àmọ́ kí ẹnikẹ́ni máà rò wípé iṣẹ́ ọpọlọ nìkan ni ìrìnàjò sí Ìwọ́de Ojúnà.
Orin Ìwọ́de Ojúnà gbọdọ̀ ní àwọn èròjà tí ó ṣe kókó nínú kí ó tó lè kópa:
Ó gbọdọ̀ ṣe é jó sí, síbẹ̀ ó ní láti dùn ún ní etí àwọn ènìyàn tí yóò “mú wọn gbàgbé ara" ní orí ìtàgé, pẹ̀lú ọ̀rọ̀ orin tí yóò mú ayọ̀ jáde, èyí tí a mọ Ijó ìta-gbangba mọ́.
Ègbè tí àwọn òǹwòran lè kọ tẹ̀lé orin, ní ìdásí àti ìdáhùn tí í ṣe àṣà calinda, tí calypso — àti àdàlù ìgbàlódé, soca — ti wáyé.
Orin tí a gbé jáde ní ìgbà tí ó yẹ.
Bí orín bá tètè jáde, tí kò sí dúró pẹ́ títí ní ìgboro, orin mìíràn tí ó ń bá a figagbága lè rọ́ ọ sí ẹ̀gbẹ́.
Ní ọ̀nà mìíràn, bí orin tí ó dára gan-an bá pẹ́ jù kí ó tó jáde, àwọn ayírapadà lè máà ní àyè tí ó tó fún wọn láti mọ ọ̀rọ̀ orin náà ní ìgbáradì kí ọjọ́ Ijó ìta-gbangba ó tó dé.
Ní ìgbà mìíràn ẹ̀wẹ̀wẹ̀, ìdíje Ìwọ́de Ojúnà máa ń ní orin àyànfẹ́ tí kò ní afigagbága rárá; kò sí rí bẹ́ẹ̀ nígbà mìíràn, ìfigagbága náà máa ń le dé ibi wípé ó máa ń ṣòro láti yan olúborí.
Láì wípé ọ̀kan ju ọ̀kan lọ, àwọn wọ̀nyí ni orin tí a rò wípé yóò figagbága nínú Ijó ìta-gbangba Ìwọ́de Ojúnà Trinidad àti Tobago ọdún-un 2019…
“Savannah Grass" láti ọwọ́ọ Kes
Pápáa Queen's Park Savannah, ibi tí ó ní ewéko bíi kàá-sí-nǹkan ní àárín gbùngbùn olú ìlú Trinidad, ni ibi tí ayẹyẹ Ijó ìta-gbangba àti ilé ìtàgé àjọ̀dún náà.
Orin yìí dá lóríi agbègbè ayẹyẹ náà, àti ìrántí tí ó ti mú bá àwọn ayírapadà tí ó ti ń kópa láti ọdúnmọ́dún.
Orin náà ń fi ọ̀wọ̀ wọ agbègbè náà: bí ẹni wípé Agbègbè Papa náà ni oòrùn ní àárín àgbá-ńlá Ijó ìta-gbangba àti ohun tí ó kù ń yí i ká.
“Savannah Grass" jẹ́ ìpè sí ìrírí idán ayée àjọ̀dún yìí.
Bẹ́ẹ̀ kọ́, àmọ́ bẹ́ẹ̀ náà ni, ìlù orin náà ba orin náà mú gẹ́gẹ́ bí àwọn olólùfẹ́ẹ Ijó ìta-gbangba tí ó máa ń gbádùn un Ijó ìta-gbangba ṣe máa ń fẹ́ ẹ.
Orin náà dún dáadáa ní etí àti pé ó mú èèyàn gbàgbé ara rẹ̀, ní ọ̀nà tí ó ń mú kí àwọn ayírapadà ó máa gbé ẹsẹ̀ ní ọ̀kọ̀ọ̀kan bí wọ́n ṣe ń rìn/jó ní ojú ọ̀nà.
Orin náà ṣe àmúlò àti àfikún àwòrán ìlànà Ijó ìta-gbangba bí a ti ṣe mọ̀ ọ́ ni ìgbà-dé-ìgbà, fídíò orin náà túbọ̀ ṣe àfihàn ìdàgbàsókè orin soca láti ìpilẹ̀ṣẹ̀ tí í ṣe orin calypso.
Bí kò bá ti ẹ̀ jáwé olúborí nínú ìdíje Ìwọ́de Ojúnà (bí ó ti lẹ̀ jé pé ó ní àyè tí ó pọ̀!), “Savannah Grass" yóò wà nínú àkópamọ́ orin soca gẹ́gẹ́ bí orin ìgbà-dé-ìgbà tí ó mú inú àwọn olólùfẹ́ẹ Ijó ìta-gbangba ní ibi gbogbo dùn.
“Rag Storm" láti ọwọ́ọ Super Blue, pẹ̀lú àjọṣepọ̀ 3 Canal
Ìwà tí ó dùn mọ́ni ti “playing mas'" àti jíjó sí orin ni wípé ní bákan, àwọn èèyàn máa ń ju ọwọ́ sí òkè, pẹ̀lú ohunkóhun tí wọ́n bá mú ní ọwọ́, títì kan ohun-mímu àti aṣọ inujú.
Aṣọ inujú yìí ni wọ́n máa ń pè ní “àkísà", èyí tí wọn máa fi ń nu àágùn bí wọ́n bá ń “fò sókè".
Ìlànà Ijó ìta-gbangba náà kò sọnù ní ara Super Blue, ẹni tí ó kọ “Get Something and Wave", orin tí ó jáwé olúborí nínú Ìwọ́de Ojúnà ọdún-un 1991.
Ó fọnrere àtinúdá náà ní ọdún tí ó tẹ̀lé oyè tí ó gbà pẹ̀lú “Bacchanal Time", tí ó pa àṣẹ fún àwọn ayírapadà láti máa “fi ọwọ́" bí àwọn afọnfèrè  brass ṣe ń kọrin “F-jam" tí gbogbo ènìyàn mọ̀ tàbí “tantana" tí ó ń dún ní abẹ́lẹ̀.
Super Blue tí ṣe àgbékalẹ̀ ìlànà fún irúfẹ́ orin kan tí ó dára fún ojú ọ̀nà: ó tún jáwé olúborí ní èèkàn sí i ní ọdún-un 1995 pẹ̀lú orin-in rẹ̀ ewì sí agbábọ́ọ̀lù kríkẹ́ẹ̀tì Brian Lara, tí ó pa á ní àṣẹ fún àwọn olùwòran láti “na pátákóo wọn sí òkè kí wọn ó ṣe àríyá".
“Ìjì Àkísà" ní àwọn ohun tí ó mú soca yàtọ̀ — bíi irúfẹ́ lavway ìpè-àti-ìfèsì, pẹ̀lú àyè tí ó fẹ́ fún àwọn ènìyàn láti fi àkísà.
Orin tí ó dára lórí ìtàgé fún àwọn ayírapadà láti tú ara sílẹ̀ àti “ṣeré tìkára wọn", lè fi hàn kedere wípé kò kì í ń ṣe wàsá láti fi ọwọ́ rọ́ sí ẹ̀gbẹ́ nínú ìdíje Ìwọ́de Ojúnà ti ọdún nìí.
“Famalay" lọ́wọ́ọ Machel Montano, Bunji Garlin àti Skinny Fabulous
Bí ó bá ní orin kan tí ń fi gbogbo ọ̀nà wá oyè Ìwọ́de Ojúnà ti ọdún yìí, ni orin yìí tí ó ní àyè láti jáwé olúborí: ìlù “soca tí ó tani jí", ọ̀rọ̀ orin tí ó sọ nípa ìṣọ̀kan tí àjọ̀dún náà máa ń mú wá, àti ègbé ọlọ́pọlọ tí ó kó gbogbo ẹ̀yà tí ó ń kópa nínú Ijó ìta-gbangba náà pọ̀ — tí ó ń bá òṣìṣẹ́ akọrin kiri, tàbí bí àwọn ọmọ ìbílẹ̀ Trinbago ṣe máa ń sọ, “famalay" rẹ (kí a máà ṣèṣì fi wé “ẹbí") :
Ṣé ẹ rí i , ẹ jẹ́ kí n sọ fún un yín ní ẹ̀rìnkan sí i, famalay ni famalay ń jẹ́ àti pé ó yàtọ̀ sí ẹbí tí ènìyàn ti wá
Àwọn kan ní ẹ̀jẹ̀ ni àmọ́ wọn kò fẹ́ rí oòrùn
Famalay kì í bẹ̀rù láyé láti tì ọ́ lẹ́yìn ní ìgbà gbogbo…
Láì pa àṣẹ (yàtọ̀ sí abala kan tí Skinny kọ “fi ọwọ́ọ̀ rẹ hàn mí" àti “wá tẹ̀lé mi", orin náà dàbí orin ológun.
Ègbé soca tí ó dùn ní etí, pẹ̀lú ọ̀rọ̀ orin dancehall díẹ̀díẹ̀, ti ń da orí àwọn ènìyàn rú ní ìtaja Ijó ìta-gbangba.
Bí ó ti lẹ̀ jé pé ó ní àríyànjiyàn bóyá “Famalay" yóò kópa nínú Ìwọ́de Ojúnà tàbí kò ní í kópa, nítorí Skinny wá láti St.
Vincent àti Grenadines, òfin sọ wípé bí “ọ̀pọ̀ àwọn akọrin tí ó ń lé orin" yẹ kí “ó jẹ́ ṣíṣe láti ọwọ́ọ ọmọ bíbíi Trinidad àti Tobago", orin náà lè jẹ́ afigagbága – eléyìí sì jẹ́ ọ̀kan.
Èyí kì í ṣe wípé orin mẹ́ta péré ni ó ń du oyè.
Ó ku bí ọ̀sẹ̀ mẹ́ta kí Ijó ìta-gbangba ó wáyé, àwọn orin wọn mìíràn — tí ó ní akọrin obìrin Destra Garcia àti Patrice Roberts —tí yóò mú ìdíje le fún àwọn ọkùnrin, àti bí àwọn akọrin soca ṣì ń gbé àwo orin tuntun jáde, ìfigagbága Ìwọ́de Ojúnà ọdún-un 2019 ṣì ń lọ lọ́wọ́.
Jẹ́ kí àwọn òkú ó sọ ìtàn nípa Hong Kong
Àtẹ̀jáde ìtúmọ̀ 14 Èrèlé 2019 12:32 GMT
Òpópónà Ilé-ìsìn òrìṣà, Yau Ma Tei, Hong Kong.
ÀWÒRÁN: David Yan (CC BY 2.0)
Ìkìlọ̀: ìròyìn yìí ní àwọn àwòrán tí ó ń ṣe àfihàn ikú àti  ipá.
Medium ti ṣe àtẹ̀jáde ẹ̀dàa ìròyìn yìí ṣáájú èyí.
Bí o bá ti rìnrìn àjò lọ sí Hong Kong, o ṣe é ṣe kí o dé Yau Ma Tei, agbègbè ọjà alẹ́ tí ó jẹ́ ìlúmọ̀nánká níbi tí àwọn ènìyàn ti máa ń lọ ra ọjà àti oúnjẹ ẹ̀gbẹ́ẹ títì.
Yau Ma Tei jẹ́ ọ̀kan lára àwọn agbègbè tí èró pọ̀ sí jù lọ ní Hong Kong.
Láti ọdún-un 2016, ẹ̀ka- ìlú náà ti di ibùdó fún  “20,000 ọ̀nà láti gbà kú ní Yau Ma Tei", ìtọ́nà “ìrìnàjò afẹ́ ìpànìyàn" tí Melody Chan àti èmitìkarami ṣe olùdásílẹ̀, tí ó ti ń gbé àdúgbò náà fún ọdún púpọ̀.
Nípasẹ̀ ìrìnàjò afẹ́ náà, a fẹ́ mọ bí ayé àti ìgbé ayé ṣe rí ní Hong Kong.
Ìrìnàjò afẹ́ ojúnà oní kìlómítà 1.5 náà lọ láti arẹwà àti gúúsù Yau Ma Tei, àti ìrìnàjò dé ibi tí a ti pa ènìyàn 12 ní àárín-in wákàtí méjì.
A bẹ̀rẹ̀ ẹ rẹ̀ gẹ́gẹ́ bíi ètò Halowíìnì láti kó owó jọ fún ilé-iṣẹ́ ìbílẹ̀ kan.
Èsì tí a gbà dára tó bẹ́ẹ̀ ni ó mú wa tẹ̀síwájú nínú ìrìnàjò alẹ́ nínú oṣù  tí yìnyín bá ń bọ́ tí ojú ọjọ́ bá tútù.
Oníṣẹ́ ìlú ni àwọn amọ̀nà, olùkọ́, oníṣègùn àti àwọn onímọ̀ mìíràn.
Bí a bá kà á ní ẹníméjì, ó ti tó ènìyàn 500 tí ó ti ṣe ìrìnàjò náà.
Àwọn ọ̀ràn ìpànìyàn tí a yàn wáyé ní àárín-in ọdún-un 2012 to 2016.
Nínú ìwé ìròyìn ni a ti ṣa àwọn ìròyìn àti àkọsílẹ̀ láti ọwọ́ọ ilé ẹjọ́ Oníwàádìí-ẹni-tí-ó-kú.
Ní ìsàlẹ̀ ni àwòrán-eré ránpẹ́ ìrìnàjò afẹ́ ọdún-un 2017 ní oríi YouTube:
Ó súnmọ́, síbẹ̀ ó jìnà
Iye ènìyàn tí ó ń gbé ní ilẹ̀-tí-omí-fẹ́rẹ̀ẹ́-yíká Kowloon tó bíi èèyàn 40,000 ní orí ìwọ̀n kìlómítà kọ̀ọ̀kan, àti bí i ènìyàn 20,000 ni ó ń gbé Yau Ma Tei.
Ọ̀pọ̀lọpọ̀ ńláǹlà ni a pín sí kéékèèké.
Àwọn ènìyàn ń gbé súnmọ́ ara wọn, àmọ́ síbẹ̀, wọ́n jìnà sí ara wọn.
Àìmọye àwọn ènìyàn tí ó wà nínú ìrìnàjò afẹ́ náà jẹ́ àgbàlagbà.
Bàbá arúgbó kan pa ara rẹ̀  nígbà tí ó bẹ́ láti ojúu fèrèsé ilé alájà-mẹ́rin pẹ̀lú okùn tí ó so mọ́ ọrùn.
Òkúu rẹ̀ ń fì ní ìta ògiri ilé náà ní títì ní àárín alẹ́, àmọ́ kò sí ẹni tí ó se àkíyèsí àfi ní ìgbà tí ó di fẹ̀ẹ̀rẹ̀ nígbà tí àwọn alùgbé ilé òdì kejì ṣí fèrèsée wọn.
Òmíràn ní í ṣe pẹ̀lú àwọn àgbàlagbà méjì tí a bá òkúu wọn nínú ilé, ọ̀kan kú ikú ebi.
Àsẹ̀yìnwá ni ó tó yé wípé ọkọ náà ni ó ṣe olùtọ́jú aya, ẹni tí ó arán ń ṣe.
Ọkọ náà kọsẹ̀ nínú yàrá ìgbàlejò, ó sì kú, ebí sì ṣe wẹ́rẹ́ pa ìyàwó sí orí ibùsùn.
Ó jẹ́ ohun ìbànújẹ́ wípé kò sí ẹni tí ó fura sí irú ìgbé ayé ìjìyà àwọn àgbàlagbà méjì.
Gẹ́gẹ́ bí ètò ìkànìyàn ọdún-un 2016, mílíọ̀nù èèyàn 1.16 million ni ọmọ ọdún 65 àti jù bẹ́ẹ̀ lọ ní Hong Kong— ìyẹn 15.9 ìdá gbogbo ènìyàn.
Ẹgbẹ̀rún 150 àwọn ènìyàn wọ̀nyí ni ó ń dá gbé.
HK$5,780 (US$720) ni owó oṣù àwọn àgbàlagbà tí í ṣe òṣìṣẹ́-fẹ̀yìntì ní ọdún-un 2016 — àti owó ìrànwọ́ ìjọba lápapọ̀.
Lọ́wọ́lọ́wọ́ báyìí, owó oṣù tí ó kéré jù lọ nínú tó HK$16,800 (US$2,200) dollars.
Àmọ́ gbígbé pẹ̀lú ẹbí tàbí ọ̀rẹ́ kò kan ti ìtìlẹyìn.
Ìjàmbá oríṣi ni ó máa ń ṣẹlẹ̀ nínú ẹbí ní ìlú, pàápàá jù lọ ní àárín àwọn tí ó ń ṣiṣẹ́.
Ìṣẹ̀lẹ̀ kan wáyé, ọmọdébìnrin ọmọ ọdún 15 ni olóògbé tí ó máa ń múra bí ẹ̀dá-inú ìtàn tí a mọ̀ sí cosplay.
Ó f'akọyọ nínú ẹ̀kọ́ọ rẹ̀ àmọ́ ó bá ẹbíi rẹ̀ ní gbólóhùn asọ̀ nítorí olólùfẹ́ẹ rẹ̀.
Àbálọ àbábọ̀, ó kúrò ní ilé-ìwé, ó sì di ẹni-àpẹẹrẹ àwòrán láti so ẹ̀mí àti ara ró.
Ẹni tí ó ṣiṣẹ́ fún tí ó san owó ọ̀yà HK$500 dollars (US$65) fún un ni ó pa a.
Òmíràn jẹ́ òkú ọmọ-ọwọ́ kan tí ìwọ́ọ rẹ̀ ṣì wà ní a ara rẹ̀, tí obìrin kan tí ó ń ṣe ìmọ́tótó ìbùdókọ̀ abẹ́-ilẹ̀ ní Yau Ma Tei bá nínú àpò kan.
Lẹ́yìn ìwádìí, àwọn ọlọ́pàá ṣe àrídájú wípé ọmọ-ọ̀dọ̀ kan láti ilẹ̀ òkèèrè tí ó ń bẹ̀rù wípé ọ̀gá òun yóò lé òun ni ẹnu iṣẹ́ bí ó bá mọ̀ wípé òun ní oyún ni ìyáa rẹ̀.
Obìrin náà jẹ èrè iṣẹ́ ọwọ́ọ rẹ̀ ní ẹ̀wọ̀n.
Ní abala ìrìnàjò afẹ́ yìí, amọ̀nà ṣe ìbéèrè: ṣé àwọn ọ̀gá obìnrin náà kò jẹ̀bi bí?
Kò sí bí ó ṣe lè ṣẹlẹ̀ kí wọn ó máà mọ̀ wípé ẹni tí ó ń ṣiṣẹ́ fún wọn ní ojúmọ́ ní oyún ní inú.
Ọmọ-ọ̀dọ̀ tí ó wà ní Hong Kong ju 370,000 lọ, òfin ṣì fi àyè gbà wọ́n kí ó máa gbé nínú ilé ọ̀gáa wọn.
Èyí ni àyè fi sílẹ̀ láti lè rí wọn bá sùn bí wọn bá ń ṣiṣẹ́ fún wákàtí púpọ̀, láì jẹun tí ó ṣe ara ní oore, àti bẹ́ẹ̀ bẹ́ẹ̀ lọ.
Lẹ́yìn ọdún kan tí ìṣẹ̀lẹ̀ yẹn wáyé, ọmọ-ọ̀dọ̀ ilẹ̀-òkèèrè mìíràn gba ìdádúró ní ẹnu iṣẹ́ fún oyún tí ó ní.
Ó gba obìnrin náà ní ọdún méjì gbáko nílé ẹjọ́ láti jà fún ìdádúró láì bá òfin mu ní ẹnu iṣẹ́.
Ìpànìyàn ní àárín àwọn ènìyàn
Ọ̀gọ̀rọ̀ ìpànìyàn ní Yau Ma Tei jẹ́ ẹsẹ̀ tí ó ti ọwọ́ àwọn ènìyàn fún ra wọn wá, tí ó jẹ́ ẹsẹ̀ tí wọn kò gbèrò tàbí pa ète rẹ̀ tẹ́lẹ̀, tí àwọn tí ó dá ẹ̀ṣẹ̀ sì ṣe àṣìṣe.
Ó ní ìṣẹ̀lẹ̀ tí ọkùnrin kan pa ẹ̀gbọ́n-ọn rẹ̀ ọkùnrin ní ìta gbangba ní ojúu títì pẹ̀lú ọbẹ̀ ìwọ̀n ínṣì mẹ́sàn-án tí ó wọ inú ẹ̀dọ̀ fóró ẹ̀gbọ́n-ọn rẹ̀ lọ.
Ẹ̀bùn ni ó yẹ kí ọbẹ̀ náà jẹ́ fún ẹ̀gbọ́n náà.
Apànìyàn kan takú sí ibi ìpànìyàn lẹ́yìn tí ó pa ènìyàn tán; òmíràn fi ìwé pẹlẹbẹ ìdánimọ̀ọ rẹ̀ gba iyàrá tí ó tọ́jú òkú ẹni tí ó pa sí.
Ìpànìyàn mìíràn wáyé ní ilé ìtaja-ohun-èlò-inú-ilé.
Ẹ̀rọ-ayàwòrán amóhùnmáwòrán ká ìṣẹ̀lẹ̀ náà sílẹ̀.
Onírìn àjò ìgbafẹ́ tí ó ń lo ìwé-ìrìnnà Orílẹ̀-èdè Canada ni apànìyàn náà, ẹni tí ó gún òǹtajà ìsọ̀ náà nígbà tí òǹtajà bíi léèrè ìdí tí ó fi kó ọjà láì san owó.
Àlábàápàdé àwọn ẹ̀mí àti òjìjíi wọn
Ọ̀pọ̀ àwọn arìnrìn-àjò afẹ́ jẹ́ akẹ́kọ̀ọ́ ilé-ẹ̀kọ́ gíga.
Àwọn kan kópa nítorí wọ́n fẹ́ rí àrídájú; àwọn mìíràn rí i bí ọ̀nà láti fi ìmọ̀ kún ìmọ̀.
Oníṣègùn kan tí í ṣe ikọ̀ òṣìṣẹ́ ìlera tí ó ṣe ìrìnàjò náà sọ wípé:
Ẹni ọ̀ràn yìí dà bíi àwọn aláàárẹ̀ tí a máa ń bá pàdé nínú ìyára ìtọ́jú àwọn tí ó ní ìjàmbá àti ìtọ́júu pàjàwìrì – àwọn tí egbògi olóró tí sọ di ìdàkudà, àwọn tí ó ń sun títì, àwọn ogún-lé-mi-dé.
Iṣẹ́ẹ gbogbo wa ni láti dóòlà ẹ̀míi wọn ní yàráa pàjàwìrì.
Àmọ́ wọ́n máa ń kanra nígbà mìíràn.
Kì í rọrùn bí a bá ń ṣe ìtọ́júu wọn, nítorí náà a máa sọ sùúrù nù.
Ìrìnàjò afẹ́ yìí rán wa létí wípé a nílòo sùúrù bí a bá ń dá àwọn aláàárẹ̀ lóhùn.
Àti pé ayé ìrora ni wọ́n ń gbé, wọ́n sì ń tiraka láti gbé.
Onírúurú ikú ni yóò pa gbogbo àwọn olùgbée 20,000 Yau Ma Tei.
Ìgbàgbọ́ọ wa ni wípé bí ikú bá kanlẹ̀kùn, ẹ̀míi wọn yóò máa ráre kiri ní àárín-in àdúgbò àti ní òpópónà, láti máa rán àwọn ènìyàn létí nípa ìtúmọ̀ ìwà láyé.
Ìrìnàjò yìí ń lépa láti pèsè àyè fún àwọn òjìjí láti sọ ìtàn ara wọn.
Ohun tí ó ń fa ikú ni ìbàjẹ́ ọkàn tí a ò wò sàn.
Ìbàjẹ́ ọkàn ní ìwòsàn, a sì lè dènà ìpànìyàn.
Ó lè rí ìrànwọ́ fún àwọn tí ó ń bá ìparaẹni fà á àti àwọn tí ó wà nínú ìbàjẹ́ ọkàn.
Lọ sí Befrienders.org fún ojú òpó ìbánisọ̀rọ̀ ìdènà ìparaẹni ní orílẹ̀-èdèe rẹ.
Olórí orílẹ̀-èdè Azerbaijan tàkùrọ̀sọ àkọ́kọ́ ní orí amóhùnmáwòrán lẹ́yìn ọdún 15 ní orí àlééfà.
Ó lè lo ọ̀nà mìíràn.
Àtẹ̀jáde ìtúmọ̀ 20 Èrèlé 2019 20:16 GMT
Ìfọ̀rọ̀wọ́rọ̀ Ààrẹ Ilham Aliyev àti amóhùnmáwòran REAL TV ní Oṣù Èrèlé 12.
Àpá àwòrán wá láti REAL TV ẹ̀rọ-alátagbà YouTube channel.
Ẹ̀rìn mélòó ló yẹ kí ààrẹ orílẹ̀ èdè ní ìtakùrọ̀sọ pẹ̀lú ilé ìgbéròyìn jáde tí ìlúu rẹ̀?
Ẹẹ̀kan l'ọ́sẹ̀?
Ẹẹ̀kan l'óṣù?
Àwọn olórí orílẹ̀ èdè afipá ṣe ìjọba máa ń ṣe ìtakùrọ̀sọ pẹ̀lú àwọn ilé ìgbéròyìn jáde ní èèkàn l'ọ́dún tàbí kí ó kéré jù bẹ́ẹ̀ lọ.
Ìdáhùn sí ìbéèrè yìí kọyọyọ ní Azerbaijan.
Ní ìbẹ̀rẹ̀ oṣù yìí, Ààrẹ Ilham Aliyev, tí ó di olórí ilẹ̀ Azerbaijan ní Oṣù Ọ̀wàrà ọdún 2003, ṣe ìtakùrọ̀sọ alákọ̀ọ́kọ́ọ rẹ̀ pẹ̀lú ilé ìṣẹ́ amóhùn-máwòrán ti ìlúu rẹ̀.
Ìfọ̀rọ̀-wáni-lẹ́nuwò oníwákàtí kan ọ̀hún tí ó wáyé lọ́jọ́ 12 oṣù yìí, pẹ̀lú oníròyìn ìjọba Mirshahin Aghayev — tí a ti mọ̀ tẹ́lẹ̀ rí fún ìdúróṣinṣin aìfi òlò p'ohùn — di gbígbésáfẹ́fẹ́ ní ilé ìṣẹ́ amóhùn-máwòrán aládàáni agbè fún ìjọba REAL TV.
Ó gbọn òǹgbẹ ni Azerbaijan, ilẹ̀ tí àwọn ará ìlú ti máa ń gbọ́ kí Aliyev sọ̀rọ̀ lórí afẹ́fẹ́, àmọ́ tí wọn kò sì rí i rí kó tàkùrọ̀sọ pẹ̀lú oníbèèrè.
Kódà ìṣàmúlò Twitter Aliyev dà gẹ́gẹ́ bí wèrè aládàásọ̀rọ̀ ju ìgbìyànjú ìbá ará ìlú sọ̀rọ̀ lọ.
Ní ìgbẹ̀yìn-gbẹ́yín, ìfọ̀rọ̀-wáni-lẹ́nuwò ọ̀hún jẹ́ àkọ́ṣe tí ó kọyọyọ.
Púpọ̀ àwọn tí ó wà lórí ẹ̀rọ ayélujára gbogbo sọ̀rọ̀ lórí aìkọbì-ara sí bí ààrẹ ṣe gbé ara rẹ̀, bí ó ṣe múra àti àwọn kókó tí ilé ìṣe ìgbóhùn sáfẹ́fẹ́ ìjọba sọ̀rọ̀ lé lórí.
Gẹ́gẹ́ bí a ti mọ̀ pé kò pọn dandan kí Aliyev ṣàfihàn ara rẹ̀ bí ó ṣe tó — Azerbaijan kòì tí ì dìbò tí kò sí kọ́mí-n-kọ́họ lẹ́yìn ọdún 37 tí ó ti gba òmìnira — kíni ó mú u ṣe èyí?
Ìfọ̀rọ̀wánilẹ́nuwo Ààrẹ Ilham Aliyev's pẹ̀lú REAL TV ní ọjọ́ 12, oṣù Èrèlé.
Àwòrán láti orí ẹ̀rọ-alátagbà YouTube ti REAL TV.
Àwọn kókó ìtakùrọsọ ọ̀hún dá lórí — ìjàkú akátá pẹ̀lú Armenia lóríi Nargono- Karabakh, iṣẹ́ ìlú, àtúnṣe sí ètò ọrọ̀ Ajé, àti ìbáṣepọ̀ pẹ̀lú Ẹgbẹ́ Aláṣẹpọ̀ Eurasian àti Ẹgbẹ́ Aláṣẹpọ̀ Europe.
A kò rí ohun tuntun kan gbámu.
Lẹ́yìn ìgbà tí fídíò ọ̀hún gba kòbákùngbé ìjábọ̀ bíi “Kọ̀wé fipò sílẹ̀" àti “A kò fẹ́ àlọ́ atanijẹ mọ́" pẹ̀lú ọ̀pọ̀lọpọ̀ àìní ìfẹ́ràn ní ọjọ́ àkọ́kọ́ tí a gbé e sórí ayélujára, ìkànnì REAL TV ní oríi YouTube ti ìsọsí pa.
Olóṣèlú alátakò Azer Gasimli sọ pé ìfọ̀rọ̀-wáni-lẹ́nuwò ọ̀hún fi hàn pé “ìfoyà ti dé bá" ìjọba láàárín bí àwọn ará ìlú ò ṣe gba ti wọn àti ọ̀rọ̀ ajé ìlú tí ó ń ṣ'òjòjò.
Mo wo ìtàkùrọsọ àkọ́kọ́ tí Ilham Aliyev ṣe pẹ̀lú oníròyìn ilẹ̀ yìí kan.
Mo rò pé kò mọ́gbọ́n dání láti sọ tàbí kọ nǹkan kan l’ ésì si ohun tí Ààrẹ sọ.
Nítorí pé a ti ń fún un l'ésì fún ọdún pípẹ́.
Kò sí hóró òótọ́ kán nínú ìtàkùrọsọ ọ̀hún.
Ààrẹ àti oníròyìn ọ̀hún rán mi l'étí nípa “ọkọ̀ tó léfòó lórí irọ́".
Ní àkótán: ara ò rọ ìjọba!
Habib Muntazir, aládàádúró oníròyìn kan fi ẹ̀dùn ọkàn-an rẹ̀ hàn pé ìtàkùrọsọ ọ̀hún kò gbóòkàn:
Nǹkan kan ṣo tí mo gbọ́ ni “Ìyá àgbà Saray".
Ó dá mi lójú pé " Ìyá àgbà" yìí yóò ṣòro tí ó wúni lórí ju Ilham Aliyev lọ.
Ìfakùn ọ̀rọ̀ “Ìyá àgbà Saray" tí Muntazir mẹ́nubà dá lórí àbẹ̀wò ìbánidárọ tí Aliyev bá lọ sí Agbègbè Shamakhi tí Azerbaijan, níbi tí ìporùrù ayé tí bá ọ̀pọ̀lọpọ̀ ilé ìgbé jẹ́ ní ìbẹ̀rẹ̀ oṣù yìí, tí ọ̀kan nínú rẹ̀ jẹ́ ti obìrin ọlọ́mọdún 92 tí orúkọ rẹ ń jẹ́ Saray.
Ajábọ̀ iṣẹ́ ìjọba ti fúnpá lórí ìpàdé tí Aliyev ní pẹ̀lú Saray, ẹni tí ó ti gba oríyìn gẹ́gẹ́ bí àwòkọ́ṣe rere fún ìfaradà àti ìgbàgbọ́ tí ó ní sí ọjọ́ iwájú orílẹ̀-èdè Azerbaijan lẹ́yìn-in ìṣẹ́lẹ̀ náà.
Ilham Aliyev pàdé Ìyá àgbà Saray.
Àwòrán láti qafkaz.info.
Bí a ṣe lè ri lára ìtú ìmọ̀ ìfọ̀rọ̀wọ́rọ̀ agbóhùnsáfẹ́fẹ́ REAL TV l'órèfé, Aliyev sọ àsọdùn ọ̀rọ̀ nínú ìgbóríyìn fún arúgbó ọ̀hún, bí ò tí ṣe perí rẹ ní sísẹ̀ntẹ̀lé:
Irú ìyá àgbà àti àwọn ìyá, gẹ́gẹ́ bíi Ìyá àgbà Saray ti ń ṣakitiyan ìpamọ́ àwọn ìṣe orílẹ̀ wa àti ẹ̀mí-àìrí fún àìní ye ọgọ́rùn-ún ọdún.
Gbogbo obìnrin Azerbaijan ni ó fẹ́ fi ìwà jọ ìyá àgbà Saray.
Wò ó, obìrin ọmọ ọdún 92 èyí tí ilé rẹ̀ ti di ìlẹ̀ẹ́lẹ̀, ìrètí gidi wo ló tún wà fún un mọ́! Ìyá àgbà Saray ní ìfọkàntẹ̀ pé ìjọba yóò dúró tì òun.
Kámáparọ́, nínú ìrìnàjò kékeré lọ sí Shamakhi, n kò rò ó tì tẹ́lẹ̀ pé n ó ṣe àlábàpáàdé Ìyá àgbà Saray.
Mo yẹ àwọn ilé tí ìporùrù ilẹ̀ ọ̀hún bà wò fínnífínní, mo sì rí àrító ohun tí ó ṣẹlẹ̀ níbẹ̀.
Gẹ́gẹ́ tí mo rí Ìyá àgbà Saray, àrídájú mi lórí bí àwọn ọmọ Azerbaijan ṣe ṣ'èèyàn sí l'ékún sí i.
Àwọn ọmọ ilẹ̀ wa á máa mú ìwúrí báni.
Ó wà nínú ìṣòro; ilée rẹ̀ ti wó.
Ó jọ pé kò mọ̀ pé ẹnìkan yóò wá ṣe ìrànwọ́ fún òun.
Kò mọ̀ bóyá ilé òun yóò dí àtúnkọ́ tàbí wọn yóò dà á wó pátápátá kọ́ òmíràn.
Àwọn ìyá àgbà bíi Saray ní ẹ̀mí ìforítì òun ìlọra tí ó mú àwọn ọmọ Orílẹ̀ Azerbaijan yàtọ̀.
Oníròyìn aládàádúró mìíràn, Sevinc Osmangizi, fi ṣe àgbékalẹ̀ ìpè kan ní oríi YouTube tí ó ń pè fún ìda-ọ̀rọ̀-wo lórí ìfọ̀rọ̀wáni-lẹ́nuwo ọ̀hún lẹ́yìn tí Ìgbóhùnsáfẹ́fẹ́ parí.
Àwọn tí wọ́n wò ó sọ àwọn nǹkan tí kò tẹ́ wọn lọ́run, wón sì tún pè fún àyípadà.
N kò le è wo ìfọ̀rọ̀wọ́rọ̀ náà ju ibi mo wò ó dé lọ, mo sì pa ẹ̀rọ amóhùn-máwòrán.
Nítorí pé, òfé lásán ni olùbéèrè Mirshahin Aghayev àti ìbéèrè rẹ̀.
Àdéhùn wọn kò wúlò fún wa mọ́.
Èké àti irọ́ wọn ti sú àwọn èèyàn.
Àwọn ará ìlú ń fẹ́ ohun tuntun àti àtúntò tòótọ́.
Akẹ́kọ̀ọ́bìrin kan tí ó jẹ́ ọmọ Tibet-Canada rí ìkọlu lórí ayélujára lẹ́yìn tí ó já ewé olú borí nínú ìdìbò àjọ-ìgbìmọ̀ akẹ́kọ̀ọ́.
Ó rò pé, Beijing ló yẹ á bá wí.
Àtẹ̀jáde ìtúmọ̀ 23 Èrèlé 2019 8:45 GMT
Àwòrán wá láti ọwọ́ọ Chemi Lhamo láti ìbáwọlé The Stand News.
Leung Hoi Ching ni ó kọ́kọ́ kọ ìròyìn yìí tí a sì tẹ̀jáde ní èdèe Chinese lórí ilé ìgbéròyìn jáde ará ìlú Hong Kong, The Stand News ní ọjọ́ karùn-ún-dínlógún, Oṣù Èrèlé, ọdún-un 2019.
Zhao Yunlin ni ó tú ìmọ̀ọ rẹ̀ sí èdèe Gẹ̀ẹ́sì.
Ní ọjọ́ kẹsàn-án Oṣù Èrélé, àwọn akẹ́kọ̀ọ́ ti Ifáfitì Toronto, ọgbà Scarborough dìbò yan ọmọ ọdún méjìlél'ógún kan tí ìlú abínibíi rẹ̀ jẹ́ Tibet, gẹ́gẹ́ bí ààrẹ ìgbìmọ̀ àwọn akẹ́kọ̀ọ́.
Lẹ́yìn ọjọ́ mélòó kan tí a kéde èsì ìdìbò ọ̀hún, ogunlọ́gọ̀ àwọn ọmọ China tí wọ́n ń kẹ́kọ̀ọ́ l'ókè òkun fi òǹtẹ̀ lu àpilẹ̀kọ ìfi-èhónú kan ní orí ẹ̀rọ-ayélujára, tí wọ́n sì ń t'ọ́ka àbùkù sí Lhamo pé ó ń l'ẹ̀díàpòpọ̀ pẹ̀lú àwọn àjọ tó ń jà fún òmìnira Tibet.
Wọn rọ àwọn aláṣẹ ilé-ìwé ọ̀hún láti yọ ọ́ kúrò l'órí òye náà.
Kòbákùngbé ìfèsì ọ̀rọ̀ láti ẹnu àwọn akẹ́kọ̀ọ́ tí ó ń gbé ní òkè òkun gbùngbùn òkè-odò China.
Ìṣàmúlò ẹ̀rọ-alátagbàa ti Lhamo kún fún àwọn kòbákùngbé ìjábọ̀-ọ̀rọ̀ àti èyí tí ó ń pè fún ìwàa jàgídíjàgan, èyí tí kò ṣẹ̀yìn àwọn akẹ́kọ̀ọ́ òkè-òkun tí ó ń gbé gbùngbùn China.
Bí àwọn ilé ìgbéròyìn sáfẹ́fẹ́ àgbàńlá-ayé gbogbo ṣe tán ìròyìn-in rẹ̀ ká, àwọn akẹ́kọ̀ọ́ tí ó wà láti Hong Kong àti Taiwan gbìnnàyá láti gbéjàa Lhamo.
Nínú ìfọ̀rọ̀wáni-lẹ́nuwo orí ẹ̀rọ ìbánisọ̀rọ̀ pẹ̀lú Stand News, Chemi Lhamo sọ pé òun nígbàgbọ́ pé ohun tí ó ṣẹlẹ̀ kò sẹ́yìn àwọn àjọ tí wọ́n ń bá Ìjọba China ṣe, ẹ̀sùn èyí tí àwọn òṣìṣẹ́ àgbà àjọ ọba China ti sẹ́ lé lórí.
Kí a tó dìbò yìí, a ti yàn mí gẹ́gẹ́ bí igbá-kejì ààrẹ ìgbìmọ̀ akẹ́kọ̀ọ́ fún oṣù mẹ́jọ gbáko, kò sì sí ohun kan tí ó ṣẹlẹ̀.
Ní ìdakèjì, lẹ́yìn gbogbo ìṣẹ̀lẹ̀ẹ pàjáwìrì wọ̀nyìí, kò sí àní-àní pé àjọ kan ń gbìyànjú láti tìka bọ ìṣẹ̀lẹ̀ wọ̀nwọ̀nyí ní bírípó.
Ó pani lẹ́rìn-ín pé láti ìgbà yìí wá tí mo ti ń ṣiṣẹ́ gẹ́gẹ́ bí igbá-kejì ààrẹ, bí mo ti ṣe ń ṣe ètò oríṣiríṣi tí n ò sì yé fi àwọn àṣàyàn ìhùwàsí mi l'éde, ṣùgbọ́n kò sí ẹni tí ó ti wádìí nípa àwọn ọ̀nà òṣèlú tí mo yàn ní ààyò.
Ó tẹ̀ síwájú sí i pé ìwà àwọn akẹ́kọ̀ọ́ akẹgbẹ́ òun láti gbùngbùn China tí ń yí padà.
Ọ̀kàn nínú àwọn akẹgbẹ́ẹ rẹ̀ tí ó wá láti gbùngbùn China fi ìwàǹwara pè é níjà láti fi èrò rẹ s'óde lórí gbígba òmìnira Tibet.
Ó tún gba àwọn ìpè kan, èyí tí ó ń kọ “orin pupa" (orin ọ̀tẹ̀ tí ó ń yín Ẹgbẹ́ Òṣèlú Chinese Communist Party).
Àwọn orin wọ̀nyìí kò yé Lhamo, bó ṣe jẹ́ pé kò mọ èdèe Mandarin Ilẹ̀ China sọ.
Bí àkànlù àtakò àti ìjàbọ̀ ṣe ń lọ lọ́wọ́ lórí ayélujára, àpapọ̀ àwọn akẹ́kọ̀ọ́ kan tí gbógun lọ sí ọ́fíìsì ìgbìmọ̀ akẹ́kọ̀ọ́ láti lọ pè fún gbígbé èsì ìdìbò ọ̀hún yẹ̀wò.
Ìgbìmọ̀ akẹ́kọ̀ọ́ sì ti ti ìyàrá ìpàdée wọn pa fún ìgbà díẹ̀, nítorí ọ̀rọ̀ àbò.
Chemi Lhamo ti jẹ́ ajàjàǹgbara akẹ́kọ̀ọ́ fún ọdún mélòó kan.
Ó jẹ́ ọmọ ẹgbẹ́ tó ní áápọn ní ìlú àjọgbé àwọn Tibet tí ó wà ní Toronto àti pé ó ti kópa nínú ìjàfẹ́tọ̀ọ́ kan tí ó wáyé níta Akànkọ́ Ilé Ẹ̀kọ́ Confucius tí fáfitì ọ̀hún, ẹ̀ka ìbílẹ̀ àjọ ìsọdọ̀kan àṣà Ilẹ̀ China tí ìjọba China ń ṣe agbátẹrù fún lọ́nà tí ó fi ń mú kí China lágbára sí i ní ilẹ̀ òkèèrè.
Ní ìgbà yìí wá, ó ti fi èrò ọkàn-an rẹ̀ hàn pẹ̀lú àwọn ajàfẹ́tọ̀ọ́ ìlú láti Hong Kong àti Taiwan lórí kókó ọ̀rọ̀ tó jẹ mọ̀, òmìnira ọ̀rọ̀ sísọ, ìdá-gbé nǹkan ṣe, ìjọba àwarawa àti àwọn kókó tó jọ mọ́ ọ ní ìpàdé ìta gbangba.
Lhamo ò fi ìgbà kan bẹ̀rù láti sọ èrò ọkàn-an rẹ̀ jáde rí tàbí fi ara rẹ̀ hàn gẹ́gẹ́ bí ọmọ Tibet- ó má ń wọ Chuba, aṣọ ìbílẹ̀ àwọn ọmọ Tibet, ní gbogbo ọjọ́ Ọjọ́rú.
Títí di ìgbà ìdìbò, kò gbó-òórùn inúnibíni kán rí láti ọ̀dọ àwọn akẹgbẹ́ẹ rẹ̀ tí wọ́n jẹ́ ọmọ China.
Èyí ni ó mú u fura pé ìkoni síta bíi ọmọ ọjọ́ mẹ́jọ yìí kò sẹ́yìn àwọn aláṣẹ China.
Láti èèyàn ogúnléndé aláìníbùgbé sí olórí ìgbìmọ̀ akẹ́kọ̀ọ́
Kí ó tó rin ìrìnàjò lọ sí Canada ní ọmọ ọdún mọ́kànlá , Chemi Lhamo jẹ́ ẹni ogúnléndé tí kò rí ibùgbé kan gbé ní India.
Àwọn òbíi rẹ̀ àgbà sá kúrò ní ilẹ̀ẹ wọn pẹ̀lú Dalai Lama ní ọdún-un 1959.
Nínú hàhámọ́ ìnira tí wọ́n wà yìí, kò sí ibi tí òun àti mọ̀lẹ́bí rẹ̀ lọ, tí wọ́n kà wọ́n kún.
Nígbàkúùgbà tí wọ́n bá bí mí léèrè pé : ‘Ibo lo ti wá?
’ Ara mi máa ń kótì láti dáhùn – Ìgbà mìíràn mà á pé India ni mo ti wá, ṣùgbọ́n wọn kò fún mi ní ìwé ìgbèlùú; nígbà mìíràn ẹ̀wẹ̀ mà á dáhùn pé Tibet ni mo ti wá, ṣùgbọ́n tí wọ́n bá béèrè pé báwo ni Tibet ṣe rí, n ò mọ bí n ó ṣe dáhùn-un rẹ̀, ìdí ni pé China ò fún mi ní ìwé ìgbèlùú lọ sí Tibet.
Ṣùgbọ́n ìrírí mi bí wọ́n ṣe ń rí mi bíi atọ̀húnrìnwá ti jẹ́ kí n ní ìmọ̀ nípa àṣà àwọn èèyàn mi: àṣà Tibet.
Llamo sọ̀rọ̀ nípa ìrìnàjòo rẹ̀ lọ sí Canada, ọmọ kékeré akẹ́kọ̀ọ́ tuntun kan tí ó wá láti Tibet tí ó bá wá sí ìyàrá ìkẹ́ẹ̀kọ̀ọ́.
Ara rẹ̀ yá gágá, inú rẹ̀ dùn láti ṣe alábàpàdé àwọn ọ̀rẹ́ tí ó wá láti ilẹ̀ẹ rẹ̀, bẹ́ẹ̀ ló mọ̀ pé ó lé sọ èdè Tibet.
Síbẹ̀síbẹ̀, nínú ìfún-ojúpọ̀, ó sọ fún un pé: “Tí a kò bá sọ èdè Tibet ńkọ́?
Mo lè sọ Gẹ̀ẹ́sì."
N ò mọ̀ bóyá ojú ń tì í ni tàbí ẹ̀rí ọkàn ń jẹ́ ẹ.
Ṣùgbọ́n ìgbà náà ni mo tó mọ̀ pé àwọn ọ̀dọ́ Tibet kan ò fẹ́ sọ èdè wọn bí ẹni pé wọn kàn-án nípa fún wọn láti sọ èdè elédè.
Ní ìgbà yẹn, Lhamo jẹ́ ọmọ ọdún 12.
Ẹ̀míi rẹ̀ ò lé ‘lẹ̀ nípa ìdánimọ̀ọ rẹ̀, ó yìí ọkàn àwọn òbí rẹ̀ padà láti kó lọ sí àdúgbò tí àwọn ọmọ Tibet ń gbé.
Láti ìgbà náà wá, ó kọ́ nípa èdè, àṣà àti ìṣẹ̀ṣe Buddha ti Tibet, ó sì di àjà-fún-ẹ̀tọ́ ọmọ ènìyàn.
Àwọn àdáyanrí ìwà Tibet bíi ìní elẹgbẹ́ ẹni lọ́kàn, ìbọ̀wọ̀ fún àgbà, àìmọ̀kan ní ìpilẹ̀ ìbàjẹ́, ti fún mi ní ìgboyà.
Bí ìmọ̀ mi ṣe ń lé kún sí i nínú àṣà ìbílẹ̀ẹ mi, ní ìgboyà mi ṣe ń pọ̀ sí i.
Agbára àti ìgboyà yìí, bí ó ṣe sọ, tí mú u láti lè sọ̀rọ̀ akin gẹ́gẹ́ bí atọ̀hùn-rìnwá àti ọmọ Tibet:
Ó le láti jẹ́ atọ̀hùn-rìnwá, ṣùgbọ́n ìjàjàǹgbara yìí ní ó sọ mí di bí mo ṣe wà.
Lónìí, mò ń sọ̀rọ̀ ní ohùn ìrara nípa àwọn ará Tibet ní kíkankíkan àti ìwúrí ọlọ́pẹ́ tí ìdánimọ̀ọ mi gẹ́gẹ́ bí ọmọ Tibet fún mi.
Nígbà tí à ń dìbò ìgbìmọ̀ akẹ́kọ̀ọ́, mo máa ń tẹnu mọ ọn pé ó yẹ kí àwọn tí wọ́n ayàsọ́tọ̀ ní aṣojú nígbà ìdìbò.
À ń fẹ́ aṣojú tí yóò rí i wípé à ń rí ẹtọ wa gbà lóòrèkóòrè.
Ìjìyà yóò wá sópin
Fún Lhamo, ayé tí ó pé pérépéré ni èyí tí kò sí ìdálọ́wọ́kọ́ tàbí ìyàsọ́tọ̀ — Òmìnira Tibet àti ìdádúróo rẹ̀ kọ́ ni ohun tí ó hún jẹ wá lẹ́sẹ̀.
Ìmísí ọjọ́ ọ̀la mi sí Tibet kan náà ni mo ní sì gbogbo àgbá-ńlá-ayé: Mo fẹ́ jẹ́ kí ẹ̀tọ́ tí àwọn ará Tibet ń jẹ gbádùn máà yàtọ̀ sí ti àwọn Canada, àwọn ni òmìnira láti lè sọ èrò ọkàn ẹni, òmìnira láti ní ìgbàgbọ́, òmìnira láti máà fi òṣèlú pá ẹniẹlẹ́ni lẹ́kún.
N ò ṣe ojúṣàájú fún àwọn ará Tibet láti ní àwọn ẹ̀tọ́ wọn yìí nìkan, ó wù mí kí àwọn tí wọ́n wá láti Hong Kong àti Taiwan, ìwọ̀-oòrùn Turkey, àwọn ẹgbẹẹgbẹ̀rún lọ́nà ẹgbẹ̀rún ní ìlọ́po méjì 60 ẹni ogúnléndé tí ó wà ní kárí ayé àti fún gbogbo àwọn ènìyàn láti jàǹfààní ẹ̀tọ̀ wọ̀nyí.
Ọ̀pọ̀ àwọn èèyàn láti Hong Kong ní ìgbàgbọ́ pé China tí ń lo agbára tìkúùkú, wọ́n sì ń lo ètò ìlú láti ṣẹ́ àwọn ọ̀tá àti àwọn ẹ̀yà tí kò pọ̀ lẹ́yìn.
Kódà ni Hong Kong, àyè láti sọ ọ̀rọ̀ ẹnu ẹni jáde àti láti bá èèyàn ṣe pọ̀ ti jákulẹ̀.
Àwọn ìpèníjà òṣèlú tí ó ń kojú wọn ní Hong Kong lẹ́yìn Àkójọpọ̀ Ẹgbẹ́ Alábùradà; 2014 Umbrella Movement kò ṣe àjòjì sí Chemi Lhamo, ṣùgbọ́n ó bá àwọn ará Hong Kong kẹ́dùn, ó pẹ̀tù sí wọn lọ́kàn pé kò kí wọ́n máà ṣe juwọ́ sílẹ̀:
Mo kọ́ ẹ̀kọ́ kan nínú àṣà àwọn Tibet nípa àìwàfúnìgbàpípẹ́: gbogbo nǹkan ni òpin yóò dé bá.
Mo ní ìgbàgbọ́ pé ìjìyà gbogbo ń bọ̀ wá dópin…Mo ní ìrètí pé ọjọ́ kan ń bọ̀ tí mo máa wọ aṣọ Chuba mi lọ sí Tibet.
Àfilé iye owó fún gbígba ìwé ẹ̀rí ọmọ-ìlú-fún-ìrìnnà mú àwọn ọmọ Angola fi ẹ̀hónú hàn
Àtẹ̀jáde ìtúmọ̀ 1 Ẹrẹ́nà 2019 16:04 GMT
Ní ibi ìfẹ̀hónúhàn ní Luanda, àmì náà sọ pé “30.500 Kwanzas kì í ṣe kékeré".
Àwòrán láti ọwọ́ọ Fernando Gomes, a gba àṣẹ láti lò ó.
Inú ń bí àwọn ọmọ orílẹ̀-èdè Angola látàrí iye owó ìwé ẹ̀rí ọmọ-ìlú-fún-ìrìnnà tuntun 30,500 kwanzas (ó tó 97 owó dollar) tí ìjọba ṣẹ̀ṣẹ̀ polongo ní ọjọ́ 21 oṣù Ṣẹẹrẹ.
2500 kwanzas (owó dollar orílẹ̀-èdè US mẹ́jọ) ni ó jẹ́ tẹ́lẹ̀tẹ́lẹ̀.
Ní àfikún, ìjọba ti pín iye owó irúfẹ́ ìrìnàjò tí ó wà sí ọ̀tọ̀ọ̀tọ̀, ó tò ó ní ẹsẹẹsẹ.
Lábẹ́ ìlànà tuntun yìí ni ìjọba yóò ti máa gba 45,250 kwanzas fún ìwé ìwọ̀lú ìdúró-sí-ìlú; 21,350 fún ìwé ìwọ̀lú ìrìnàjò-afẹ́; 36,500 fún ìwé ìwọ̀lú àgbàníbodè; 38,125 fún ìsúnsíwájú ìwé ìwọ̀lú iṣẹ́; 15,250 fún ìwé ìwọ̀lú ọ̀rọ̀ ìlera ara; àti 30,500 fún ìwé pélébé ìgbélùú.
Agbẹnusọ fún Ẹ̀ka Ìjọba tí ó ń ṣe àbójútó ètò ìforúkọsílẹ̀, Valdemar José, sọ fún àwọn akọ̀ròyìn ìbílẹ̀ Angola pé ìdíyelé fún ìwé ìrìnnà ìwọ̀lú lásán-làsàn lọ sí òkè nítorí owó gegere ni ó ń jẹ láti ṣe ìwé náà:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
(…) Ìjọba rí i wípé ó tó àsìkò láti sún owó ìwé ẹ̀rí ọmọ-ìlú-fún-ìrìnnà, ó sì ti yọ ọwọ́ọ Kílàńkóo rẹ̀ kúrò nínú kíkó  owó lé e lórí, kí ó ba lè ṣe, fún àpẹẹrẹ, pèsè omi, ináa mànàmáná àti àwọn ohun amáyérọrùn mìíràn.
Ohun èlò fún ìwé ẹ̀rí ọmọ-ìlú-fún-ìrìnnà máa ń gbọ́n owó mì, nítorí iṣẹ́ ìdáàbòbò oríi rẹ̀, tí àjọ ọba ń kówó lé lórí tẹ́lẹ̀ kí ó tó di ìgbà yìí.
Èyí jẹ́ ìrántí ohun tí ojú àwọn ọmọ Mozambique rí ní ìparí ọdún-un 2018, nígbàtí ìjọba pinnu láti fi owó kún ìwé àṣẹ gbogbo, bẹ́ẹ̀ náà ni ó bá ìwé àṣẹ ọkọ̀ wíwà, tí ìdíyelée rẹ̀ fi ìdá 500 gbéwó lórí.
Àfilé iye owó náà ti dá awuyewuye sílẹ̀.
Ìfẹ̀hónúhàn ọ̀dọ̀ tí ó tó bíi 100 wáyé ní ọjọ́ kẹ́rin oṣù Èrèlé, pẹ̀lú àtìlẹ́yìn ẹgbẹ́ àwọn ọmọ ìlú kan tí ó rí ìgbésẹ̀ ìjọba gẹ́gẹ́ bí ọ̀nà láti gbẹ́sẹ̀ lé ẹ̀tọ́ àwọn ènìyàn fún ìrìnàjò ṣíṣe.
Ìfẹ̀hónúhàn náà
Ìfẹ̀hónúhàn ní Luanda (ọjọ́ kẹrin oṣù Èrèlé).
Àwòrán láti ọwọ́ọ  Simão Rossi, a lò ó pẹ̀lú àṣẹ.
Ní ọjọ́ kẹrin oṣù Èrèlé, Global Voices bá Fernando Gomes, ajìjàǹgbara ọmọ orílẹ̀ èdè Angola tí ó jẹ́ ọ̀kan lára àwọn alátìlẹ́yìn ìfẹ̀hónúhàn náà tàkùrọ̀sọ, láti mọ ohun gbogbo tí ó rọ̀ mọ́ ìṣẹ̀lẹ̀ náà.
Ó sọ fún wa:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Èyí [ni ọ̀nà kan] fún ìpèsí àkíyèsí ìjọba João Lourenço, wípé àfilé ìdíyelé kò yẹ nírú àsìkò yìí, nítorí owó náà ti ṣe gegere ju fún àwọn ọmọ ìlú.
(…) Àti pé “iṣẹ́ ìdàgbàsókè ọrọ̀ Ajé orílẹ̀-èdè Angola" kò lé wáyé nípasẹ̀ àfilé owó orí, nítorí wípé àwọn ọmọ ìlú ni ó ń fi orí kó o, àwọn tí ó wà ní ipò ìjọba ní àǹfààní tí ó pọ̀ ní ìkáwọ́ọ wọn, tí ó ṣe pé àpò ará ìlú tí ó ń rùnpà ni wọ́n ti ń mú owó tí wọ́n ń ná.
Àwọn alátakò ti sọ pé ó ṣe pàtàkì láti rántí wípé ìwé ẹ̀rí ọmọ-ìlú-fún-ìrìnnà dúró fún ìdánimọ̀ ọmọ ìlú ní òkè òkun, torí ìdí èyí, kò ṣe é yẹ̀ sílẹ̀ fún wọn.
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
A máa wà ní ojú òpópónà ní olú ìlú fún oṣù Èrèlé, ní àwọn ọjọ́ kọ̀ọ̀kan tí a yàn, ọjọ́ kẹrin oṣù Èrèlé ni ìwọ́de náà bẹ̀rẹ̀, àmọ́ ní ọjọ́ kéje ni a máa padà sí ojú òpópónà, tí a óò tún wà ní ọjọ́ kankànlá, tí a ó sì jábọ̀ ní ọjọ́ kẹtàlá, bí ìjọba kò bá yí ohùn padà.
Àwọn akọrin ewì-alohùn ráàpù, Lilo Kwanza àti Adérito Gonçalves, kọ orin kan, tí wọ́n sì ya àwòrán-an orin tí ó dá lóríi ìwọ́de ìfẹ̀hónúhàn yìí, “Ìwé ẹ̀rí ọmọ-ìlú-fún-ìrìnnà 30,000″ ni àkọlé orin náà, tí ó ń ṣe ẹ̀fẹ̀ lórí iye owó tabua tí ọmọ-ìlú yóò san fún ìwé ìrìnnà.
Ó ku ọjọ́ díẹ̀ kí ìwọ́de náà ó kò, ajàfúnẹ̀tọ́ ọmọ orílẹ̀-èdè Angola Pedrowski Teca sọ wípé ìwé ẹ̀rí ọmọ-ìlú-fún-ìrìnná pọn dandan ju ìwé ìdánimọ̀ pélébé lọ, ó rọ àwọn ènìyàn láti kọ́wọ̀ọ́ rìn, nítorí àìkọ́wọ̀ọ́ rìn, ní í ṣe ikú pa ọmọ ejò:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Àwọn àjọ àgbáyé ti dẹ̀yìn kọ Òfin Ìṣíkúrò tí ó pàṣẹ àfilé ìdíyelé tí ó gbéra nílẹ̀ fìrì tí ó sì lọ òkè lálá.
OBS: Ìwé ìdánimọ̀ pélébé (B.I) wúlò gẹ́gẹ́ bí àmì ìdánimọ̀ ní àárín ìlú Angola.
Ní ẹ̀yìn odi ìlú Angola, pánda   tí kò wúlò ni ìwé ìdánimọ̀ pélébé, kò sí àmì ìdánimọ̀ kan tí ó wà bí kò ṣe ìwé ẹ̀rí ọmọ-ìlú-fún-ìrìnnà.
Àwa, tí a wà nínú ìlú, ni a ó fi ààbò bò tí a ó sì ké pe àwọn aráa wa ní òkè òkun, kí àwọn náà ó ké gbàjarè, nítorí ìwé ẹ̀rí ọmọ-ìlú-fún-ìrìnnà ṣe kókó fún wọn.
Kí ìròyìn náà ó ba hó ye létí àwọn ènìyàn, ajàfúnẹ̀tọ́ọ nì àti akẹ́kọ̀ọ́ Ifáfitì, David Mendes, kọ, ní ọjọ́ ìwọ́de náà, iṣẹ́-ìjẹ́ fún ààre orílẹ̀-èdè Angola João Lourenço:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ọmọ-ẹgbẹ́ ààrẹ João Lourenço, kì í ṣe nítorí èyí ni àwọn aráa Angola ṣe yàn ọ́ sípò, kò sí ibi tí o ti sọ nínú ìpolongo ìléríi rẹ, o kò sọ pé ìwé ẹ̀rí yóò gbówó lórí, síbẹ̀ kí ni ò ń rò?
Kí ni ẹ fi ṣe ohùn àwọn mẹ̀kúnnù?
A ti rí ìrora látàrí àwọn àfilé ìdíyelé, ǹjẹ́ o mọ ìṣòro tí ó ń fà fún àwọn ará ìlú?
A kò tilẹ̀ mọ ẹni náà tí ó tọ́ láti tukọ̀ orílẹ̀-èdè Angola, báwo ni ọ̀dọ́ tí kò níṣẹ́ tí kò lábọ̀ yóò ṣe rí owó gba ìwé ẹ̀rí?
Pẹ̀lú gbogbo rẹ̀, ìjọba kò ì tíì sọ tó, tàbí kí ó kéde láti sọ bóyá òun yóò mú ìdíyelé náà wálẹ̀.
Àyájọ́ Ọjọ́ Òmìnira ní Trinidad àti Tobago — àmọ́ ǹjẹ́ orílẹ̀-èdè náà ní òmìnira bí?
Citizens examine what stands in the way of true freedom
Àtẹ̀jáde ìtúmọ̀ 6 Ògún 2019 11:16 GMT
Ère Orin Ìràpadà, Ọgbà Òmìnira, Jamaica.
Àwòrán láti ọwọ́ọ Mark Franco, a gba àṣẹ láti lò ó.
Ọjọ́ 1 oṣù Ògún ni ọ̀pọ̀ agbègbè tí ó wà ní Caribbean mọ̀ sí Àyájọ́ Ọjọ́ Òmìnira, tí í ṣe ọjọ́ tí a máa ń sààmi ìgbòmìnira àwọn ọmọ Adúláwọ̀ t'ó jìyà ní àsìkò okòwò ẹrú orí òkun atlantic.
Trinidad àti Tobago jẹ́ àkọ́kọ́ nínú àwọn orílẹ̀-èdè ní àgbáyé tí yóò ya ọjọ́ sọ́tọ̀ láti fi sọríi ìfòpin sí òwò ẹrú, àmọ́ lẹ́yìn-in 34 ọdún tí ìsinmi àpapọ̀ náà fi ẹsẹ̀múlẹ̀ àti ọdún 185 lẹ́yìn-in tí Àbá òfin Ìfòpin sówò-ẹrú kọ́kọ́ wáyé, awuyewuye ṣì ń lọ lóríi wípé bóyá erékùṣù-ìbejì olómìnira náà ní òmìnira tàbí kò ní.
Nínú ọ̀rọ̀ọ rẹ̀ nípa òmìnira ní ọjọ́ 27, ọdún-un, Alákòóso Ìlú Dókítà.
Keith Rowley ṣàkíyèsí wípé ní àárín àwọn ọmọ bíbíi Trinidad àti Tobago, àwọn tí ó jẹ́ ọmọ Adúláwọ̀ “kol ṣe dáadáa tó bí ó ṣe yẹ".
Rowley sọ wípé ìwà-ipá tí í ṣe ti ènìyàn dúdú, ìrírí ọ̀dọ̀, ní láti máa ṣe ìwúrí fún àwọn ọmọìlú láti “fiyèsí, ṣe àfihàn àti ṣe ìtàkùrọ̀sọ pàtàkì nípa ibi tí a wà gẹ́gẹ́ bí orílẹ̀-èdè".
Alága Ìgbìmọ̀ Àtìlẹ́yìn Òmìnira ti orílẹ̀-èdè náà, Khafra Khambon, gbà.
Àwọn ìwé àpilẹ̀kọ kan sí olóòtú fi àwọn àpẹẹrẹ okòwò ẹrú ìgbàlódé láwùjọ hàn èyí tí ó fi hàn wípé òmìnira tòòtọ́ ṣì ku díẹ̀ káàtó, nígbà tí àwọn mìíràn gbìyànjú láti sọ ọ́ di ọ̀rọ̀ òṣèlú, bí wọ́n ṣe ń tako àwọn iṣẹ́ ìlú àti àṣà.
Ìwé ìròyìn Trinidad Express yàn láti kọ èròo rẹ̀ nípa Àyájọ́ Ọjọ́ Òmìnira tí ó dábàá wípé Rowley, Kambon, àti ajàfẹ́tọ̀ọ́ ọmọ-ènìyàn Pearl Eintou Springer ṣì sọ nígbàtí wọ́n sọ ìdí tí àwọn ọmọìlú Trinidad àti Tobago tí ó jẹ́ ènìyàn dúdú ò fi ṣe dáadáa tó:
Ó rọrùn fún ẹgbẹ́ tí ó dúró ṣinṣin láti dá ètòo ẹlẹ́yàmẹyà àti ìtẹ̀bọlẹ̀.
Àwọn tí kò bá ètò náà lọ yóò di aláìṣetó tí wọ́n á sì di ẹni àgbésẹ́yìn sí ipò kejì tàbí èyí tí ó burú ju bẹ́ẹ̀ lọ.
Ọ̀pọ̀lọpọ̀ àwọn ètòo wa, ẹ̀kọ́ tí í ṣe baba, ń gbé àwọn ènìyàn sí ipòo tálákà, kò sì fún wọn ní àǹfààní lẹ́ẹ̀kan sí i.
Gbogbo ètò ni ó ní òṣùwọ̀n, tí ó ṣì jìnà gbégbérégbé sí òkè.
Àwọn tó bá ara wọn ní ìsàlẹ̀ ní ìṣòro láti bá àwọn tí ó wà ní òkè ṣe.
Iyì-ara-ẹni máa ń relẹ̀, tí èyí yóò sì mú wọn hu ìwà-ipá láti jà fún ẹ̀tọ́ọ wọn láwùjọ.
Ajábọ̀-ìròyín Arthur Dash gbóríyìn fún “ìṣẹ̀lẹ̀-àtẹ̀yìnwá ìdàgbàsókè" orílẹ̀-èdè náà ní ti ọ̀ràn-an ẹ̀yà, àmọ́ ó tún dá àbá wípé ìṣòro náà ju bí àwọn ti ṣe rò lọ, ó sì mú u ní àbá pé ó yẹ kí ọ̀rọ̀ alákòóso ìlú jẹ́ ìwúrí fún ọmọìlú láti ṣe ìwádìí fínnífínní sí bí ẹlẹ́yàmẹyà nínú ilé-iṣẹ ṣe ń pín àwọn ènìyàn sọ́tọ̀ọ̀tọ̀.
Àwọn òǹlò ẹ̀rọ-alátagbà sọ ti wọn.
Òǹlò Facebook Adrian Raymond sọ:
Ní ọjọ́ òní a ṣe ìrántí àti ìsààmì òmìnira àwọn babańláa wa nínú ìgbèkùn ara ti òwò ẹrú.
Ní òní, lẹ́yìn ọ̀pọ̀lọpọ̀ ọdún, àwa ọmọ ẹrú tí à ń jà fitafita fún àjogúnbá ìjọba amúnisìn.
Àwọn àjogúnbá tí ó gbèèrú àti tí ó ní ìmúgbòrò ti di gbẹndẹ́kẹ: A ò kí ń ṣe òǹrorò, a ò kí ń ṣe oníjàgídíjàgan, a ò kí ń ṣe apanijẹ, a ò kàn kí ń ṣe ọ̀daràn àti ọmọ-ìta.
Olórí ni wa, aronújinlẹ̀ ni wa, ọlọ́pọlọ pípé ni wa, onímọ̀ ni wa.
Obama ni wá, Garvey ni wa, Marley ni wa, Angelou ni wa, Walcott ni wa.
Ẹ jẹ́ ká mọ̀ wípé ìyàsọ́tọ̀ọ̀tọ̀ nípa ti àwọ̀ ara ni ogún tí ó ń pín wa níyà […]
Ẹ jẹ́ kí á ṣe ìṣèlú tó kún fún ọ̀wọ̀; ẹ dẹ́kun à ń ba dúdú jẹ́ ní etí àwọn ènìyàn […]Ẹ jẹ́ ká ṣ’àjọyọ̀ àtúnrí àwọn ìgbàgbọ́ọ wa.
Wọ́n gba ẹ̀sìn àwọn babańláa wa, wọ́n mú ìgbàgbọ́ àti ohun iyìi wa kúrò ní ọkàn-an wa.
Ní ayé òde òní tí ẹ̀rọ ayélujára mú iṣẹ́ ìwádìí rọrùn, ó yẹ kí o ṣe àyẹ̀wò sí ìgbàgbọ́ àwọn babańláa wa, ìbọ̀wọ̀ àti ìmọrírì àgbà, gbígba ìwùsàsí ẹni […] ìtẹnumọ́ ẹwùn àti èrè ìwà ẹni, ìgbàgbọ́ ń bẹ nínú ẹbí, nínúu mọ̀lẹ́bí, nínú ìletò, nínúu àdúgbó.
Òmìnira yìí faramọ́ ẹni tí o jẹ́, ibi tí o ti ṣẹ̀ wá, ẹ̀jẹ̀ àti ìṣẹ̀lẹ̀-àtẹ̀yìwá tí ó wà nínú iṣan-ẹ̀jẹ̀.
Gbá iyìi rẹ̀ mú, àṣàà rẹ, àti ìdánimọ̀ọ rẹ.
Àwọn ọmọ Bangladeshi lo ẹ̀rọ-alátagbà fi gbógun ti àjàkálẹ̀ àìsàn ibà-ẹ̀fọn
Ọ̀gọ̀rọ̀ l’ó ń d'orí kọ ẹ̀rọ-alátagbà lọ láti gba ẹ̀jẹ̀
Àtẹ̀jáde ìtúmọ̀ 30 Agẹmọ 2019 17:11 GMT
Ẹ̀fọn Aedes albopictus, tí ó máa ń gbé kòkòrò ibà ká.
Àwòrán láti oríi Wikipedia, James Gathany, CDC ni ó ni àwòrán.
Àwòrán Òde.
Ní àárín ọdún, mélòó kan tí ó kọjá, pàápàá ní àsìkò ìjì ọdọọdún monsoon, iye àwọn tí àìsàn-an ibàa ẹ̀fọn ti kọlù ní Bangladeshì ti lékún síi.
Ní ọdún yìí, àwọn tí àìsàn-an ibàá kọlù tó bíi 7,179, àwọn - 2800 ní sáà kínní osùu Agẹmọ nìkan.
Bí ètò ìjọba ò ṣe dántọ́ tó láti borí àjàkálẹ̀ àìsàn ibà tí ó gbòde yìí, àwọn ènìyàn ń gbẹ́kẹ̀le ẹ̀rọ-alátagbà láti fi sọ ẹ̀dùn-un ọkàn-an wọn, pín àlàyé nípa ìtànkálẹ̀ kòkòrò náà, àti ṣe ìkéde nípa bí àwọn ènìyán ṣe le dá ààbò bo ara wọn.
Àkọsílẹ̀ Àìsàn Pọ̀ Sí i Ní Osù Agẹmọ
Ilé ìwòsàn gba àwọn aláìsàn ibà ẹ̀fọn 403 tí ó pọ̀ jù lọ ní ọjọ́ 22 osù Agẹmọ.
Gẹ́gẹ́ bí àwọn onímọ̀ kan ṣe rò, ipa ìyípadà ojú-ọjọ́, òjò àìdágbá kan, ojú-ọjọ́ tó ń ṣe ségesège, àti àìṣèmọ́tótó ni ọ̀dádá tí ó ń dá àtànkálẹ̀ ibà sílẹ̀.
Àwọn mìíràn sọ wípé ibà ẹ̀fọn ti ọdún nìí ń ṣekú paon ju ti ẹ̀yìn wá lọ.
Ní ti òǹlò Twitter Md.
“Ibà-ẹ̀fọn àti àmìi rẹ̀ ní ọdún yìí ti yàtọ̀ nítorí ìdí èyí ni o fi ní láti tọ oníṣègùn rẹ̀ lọ ní kété tí o bá ti ní ibà náà" – gẹ́gẹ́ bí ògbólògbó onímọ̀ ìlera ti Ilé-ìwòsàn Bangabandhu ti sọ.
Àwọn ẹ̀yà ara àwọn aláìsàn tí amodi tẹ̀ ti ń daṣẹ́ sílẹ̀ – a kò gbọ́ èyí rí.
Nínú ìfọ̀rọ̀wánilẹ́nuwò pẹ̀lú ìwé ìròyìn Bangla Tribune, Dókítà Gulzar sọ wípé kò sí bí a ṣe lè wo ibà ẹ̀fọn yìí nígbà àkọ́kọ́ tó, kí ó máà tún ṣeni lẹ́ẹ̀ẹkejì.
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ibà-ẹ̀fọn ti ọdún yìí jẹ́ tuntun, ó sì yára pa ènìyàn.
Ó sì ń fa àmì ìfòyà.
Ohun tí ó lè fà á lè pọ̀ – ọ̀pọ̀ ni ó kó àìsàn ní ọdún tí ó kọjá, tí wọn kò fura.
Bí ó bá tún tẹ̀ wọ́n ní ẹ̀rìn kejì, sààárè ń sún mọ́ nìyẹn.
Ìròyìn nípa àjàkálẹ̀ àìsàn yìí ń gba gbogbo orí ẹrọ-alátagbà kan tí ó sì ń mú àìbalẹ̀ara àti ọkàn bá ọ̀pọ̀lọpọ̀ àwọn òǹlo ẹ̀rọ-alátagbà.
Shofiq Ahmed pín Túwíìtì kan nípa ìròyìn àìsàn tuntun:
Àwọn dókítà méjì kan náà kú látàrí ibà-ẹ̀fọn, èyí sì ti ń mú kí àwọn ènìyàn ó máa bẹ̀rù.
Ilé-ẹjọ́ Gíga Dhaka ti fi àṣẹ pe Ọ̀gá Àgbà Ètò Ìlera ti ìjọba.
Àwọn tí ó ń kú nh pọ̀ ọ́ sí i.
Ǹjẹ́ ìjọbá ń ṣe tó?
Ojú-ìwé Facebook ti BBC Bangla rọ àwọn òǹkàwée rẹ̀ láti jábọ̀ àwọn ìgbésẹ̀ akin tí àwọn òníṣẹ́ ìlú Dhaka ń gbé láti gbógun ti ẹ̀fọn.
Òǹlò Mohammad Mynuddin jábọ̀ ìfàsẹ́yìn láti ọwọ́ àwọn òṣìṣẹ́ ìjọba láti kápá àjàkálẹ̀ náà:
A ò tíì rí nǹkan.
Òṣìṣẹ́ Àjọ Ìlú kan ti sọ wípé yóò tó ọ̀sẹ̀ mélòó kan kí egbògi ìdáààbòbò tí yó sì dín ẹ̀fọn kù.
Ó yà mí lẹ́nu 🤔🤔
Àwọn kan lérò wípé ìjọba ò mú kiní ibà-ẹ̀fọn ọ̀hún ní kanpá, àwọn ọmọìlú ń lo ẹ̀rọ-alátagbà mú kí àwọn ènìyàn ó mọ̀ nípa kòkòrò náà.
Health Barta gbé fídíò kan sí oríi YouTube tí ó ń ṣe àlàyé lẹ́kùnúnrẹ́rẹ́ ohun tí ó pọn dandan láti ṣe bí èèyán bá ní ibà-ẹ̀fọn:
Ọ̀gọ̀rọ̀ l’ó ń d'orí kọ ẹ̀rọ-alátagbà lọ láti gba ẹ̀jẹ̀ fún àwọn aláìsàn.
Òǹlo Sajid Islam Khan túwíìtì pé òún nílò ẹ̀jẹ̀ fún àbúrò òun tí ibà-ẹ̀fọn ń bá fínra.
Hannan Gazi náà se àgbéjáde tirẹ̀:
Àmì ibà-ẹ̀fọn  àti àtiṣe..
Ní àárín-in àjàkálẹ̀ náà, Alákòóso-ìlú Àríwá Dhaka ti fagilé ìsinmi ránpẹ́ àwọn ikọ̀ tí ó ń rí sí pàntí kíkó àti ìgbégidínà àpọ̀si ẹ̀fọn.
Síbẹ̀síbẹ̀, fún ìdáààbò àwọn ènìyàn, ṣíṣe ṣì kú.
Àdàwólulẹ̀ ilé ayé-àtijọ́ ọlọ́dún-un 150 fi àìkáràmáìsìkí ìjọba sí àwọn ibi àjogúnbáa Bangladesh hàn
Ilé àjogúnbá náà di àwópalẹ̀ pẹ̀lú bí Ilé-ẹjọ́ Gíga ṣe pa àṣẹ.
Àtẹ̀jáde ìtúmọ̀ 22 Òkúdù 2019 11:13 GMT
Ẹgẹrẹmìtì “Jahaj Bari" kí ó tó di àdàwólulẹ̀.
Òun ni ilé àkọ́kọ́ àyàgbé ní olú-ìlú Bangladeshi, Dhaka, a kọ́ ọ ní ọdún-un 1870.
Àwòrán láti ọwọ́ọ Shakil Ahmed.
A fi àṣẹ lò ó.
Ní Dhaka, ilé àjogúnbá ọlọ́gọ́rùn-ún ọdún kan di àdàwólulẹ̀ pátá ní alẹ́ ọjọ́ Ìtunu Àwẹ̀ 5, oṣù Òkúdù 2019.
Ní nǹkan bíi ọdún-un 1870 ni a kọ́ ilé náà tí ó fẹ́ẹ́ dà bíi ọkọ̀ ojú-omi, tí àwọn ọmọ ìbílẹ̀ ń pè ní “Jahaj Bari", òun sì ni ilé àyágbé àkọ́kọ́ ni olú-ìlúu Bangladesh.
Àdàwólulẹ̀ tí a da ilé yìí ti mú kí àwọn ọ̀pọ̀ ènìyàn ó sọ ẹ̀dùn ọkàn-an wọn síta lórí àìbìkítà fún àwọn ilé tí ó jẹ́ ohun ìṣúra Dhaka.
Ìròyìn fi yé wípé àwọn ọmọ ẹgbẹ́ òṣèlú tí ó wà lórí ipò ìyẹn Awami League (AL) gbé ẹ̀rọ tatapùpù wá sí ibẹ̀, wọ́n sì da ilé náà wó.
Àwọn tí ó wá ṣiṣẹ́ náà sọ wípé olóríi àwọn, ọmọ ìgbìmọ̀ ìbílẹ̀ (Dhaka-7) Haji Md.
Salim, ti ra ilẹ̀ náà láti fi kọ́ ilé alájà tó pọ̀ sí ibùdó náà.
Bákan náà àwọn alátìlẹ́yìn AL sọ wípé ilé àtijọ́ náà kò sí lóríi àwọn ibi àjogúnbá tí ó wà nínú àkọsílẹ̀.
Ní ọjọ́ 13, oṣù Ògún ọdún-un 2018, Ilé-ẹjọ́ Gíga Dhaka pàṣẹ fún àjọ ìjọba tí ó ń rí sí ètò ìdàgbàsókè ìlú ní ìlànà tìgbàlódé ní Dhaka láti máà wó tàbí tún àwọn ilé àjogúnbá tí ó wà ní olú-ìlú náà tó bíi 2,200 kọ́.
Jahaj Bari wà nínú àwọn ilé àkọ́pọ̀ Waqf (mortmain) tí kò ṣe é tà.
Gẹ́gẹ́ bí alákòóso Bangladesh Waqf Administratioń ṣe sọ, gbígba àṣẹ pọn dandan láti gbé iṣẹ́ sílẹ̀, tà tàbí ṣe àtúnṣe sí ohunkóhun tí ó bá jẹ́ ti Waqf.
Èyí kò rí bí ajàfẹ́tọ̀ọ́ AL náà ti ṣe wí, kò sí ohun tó jọ ọ́, kò sí àṣẹ tí ó ní kí wọ́n tà tàbí wó ilé tí à ń sọ̀rọ̀ọ rẹ̀ yìí.
Nínú oṣùu Ẹrẹ́nà ọdún-un 2019, a gbé ìgbésẹ̀ kan láti da ilé náà wó lulẹ̀.
Urban Study Group, ẹgbẹ́ aṣiṣẹ́ ọ̀fẹ́-tí-kò-ní-èrè tí ó máa ń fi ààbò fún àwọn ohun àjogúnbá Dhaka Àtijọ́ fi ìwé ẹ̀dùn ìdáwọ́dúróo àdàwólulẹ̀ náà ránṣẹ́ sí àwọn tí ọ̀rán kàn, tí ó sì mẹ́nu ba àṣẹ Ilé-ẹjọ́ Gíga.
Síbẹ̀, bí ìwé ìròyìn ṣe jábọ̀, díẹ̀ lára àwọn ọmọ ìbílẹ̀ ń yọ̀ fún àdàwólulẹ̀ ilé náà.
Wọ́n ò mọ̀ pé ilé náà ti di ẹgẹrẹmìtì, ó sì lè wò lulẹ̀ kí ó wó lù wọ́n—tí í ṣe àpẹẹrẹ àìmọ̀kanmọ̀kàn àwọn ènìyàn sí ìpamọ́ ohun àjogúnbá àti àtìlẹ́yìn fún àtúnṣe sí ilé àtijọ́ tí ó wà ní Bangladesh.
Àjogúnbá Ìṣẹ̀lẹ̀ Àtẹ̀yìnwá —ọ̀rọ̀ tí ò jẹ́ mọ́ nǹkan
Ọ̀pọ̀ ènìyàn l'ó fi ẹ̀dùn ọkàn-an wọn hàn nígbà tí wọ́n gbọ́ nípa àmúdipẹ̀tẹ́lẹ̀ ilé náà.
Shuvra Kar kọ sí oríi Facebook:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Àjogúnbá , ìtàn-ìṣẹ̀lẹ̀-àtẹ̀yìnwá, àṣá jẹ́ ọ̀rọ̀ tí kò já mọ́ nǹkan ní orílẹ̀-èdè yìí!
Òǹkọ̀wé Tania Kamrun Nahar tan ìmọ́lẹ̀ sí ìdí tí kò fi yẹ kí ilé yìí di àdàwólulẹ̀:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ilé alájà-mẹ́ta náà “Jahaj Bari" ní àwọn iṣẹ́ ọnà tí ó yàrà ọ̀tọ̀ lára ní ara irin àgbọ́wọ́lé gun àkàsọ̀.
Iṣẹ́ ọnà aláràbarà ti orí òrùlé ibi ìbojúwòta gígùn.
Ọ̀kanòjọ̀kan ọnà ni ó wà ní ara ilé náà — àwọn àràbarà ọnà abẹ́ àjà àti bẹ́ẹ̀ bẹ́ẹ̀ lọ.
Àwọn òpó ní àwòṣe ọnà ilée ionic àti Corinthian.
Ọnà ara ilé náà kọjá àfẹnusọ tí a kò le è rí lára àwọn ilé mìíràn ní àwọn agbègbè àtijọ́ọ Dhaka.
Fún ìdí èyí, kò yẹ kí ilé náà di àdàwólulẹ̀.
Ọdún-un 1610 ni Dhaka di olú-ìlúu Bengal, ìyẹn ogójì ọdún sẹ́yìn.
Ní sáàa Mughal àti ìjọba amúnisìn British, ọ̀pọ̀lọpọ̀ ilé tí a kọ́ ni ó ní ìtàn-ìṣẹ̀lẹ̀-àtẹ̀yìnwá àti àjogúnbá ìlú náà kan tí ó rọ̀ mọ́ ọn.
Àmọ́ púpọ̀ nínú àwọn ilé wọ̀nyí ni ó ti wó láti ọjọ́ pípẹ́.
Àwọn tí ó ṣì ń dúró ti di ẹgẹrẹmìtì, èyí á mú kí àwọn kan ó máa lọ (ṣe ayédèrú ìwé láti) gbẹ́sẹ̀ lé ilé wọ̀nyí.
Àpẹẹrẹ kan ni Bara Katra, àrágbáramúramù ilé tí ó ní ìtàn-ìṣẹ̀lẹ̀-àtẹ̀yìnwá tí Mir Abul Qasim, Diwan (alága ètò ìṣúná) ti ó jẹ́ ọmọba Shah Shuja Mughul kọ́ ní nǹkan bíi 1644 àti 1646.
Ó jẹ́ nǹkan ìbànújẹ́ wípé ilé náà ti ṣe tán, ó lè wó nígbàkigbà látorí àìṣàtúnṣe, àìkáràmáìsìkí ohun àjogúnbá, àti ìbàjẹ́ tí àwọn tí ó gbé ilé láì gba àṣẹ ń fà.
Bara Katra.
Àwòṣe ilé kíkọ́ ìbílẹ̀ Àárín gbùngbùn Asian caravanserais ni a fi kọ́ ọ, ó sì ní ọwọ́ọ àwòṣe Mughal náà.
Ragib Hassan ni ó ní àwòrán ní oríi Wikipedia.
Muntasir Mamun ti kọ àìmọye ìwé lóríi ìtàn-ìṣẹ̀lẹ̀-àtẹ̀yìnwá àti àjogúnbá ìlúu Dhaka.
Ó kọ sínú ìwé ìròyìn ìbílẹ̀ẹ Bhorer Kagoj:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Mo ti rawọ́ ẹ̀bẹ̀ sí àwọn aláṣẹ fún ogójì ọdún tí ó kọjá láti gba àwọn ilé àjogúnbá bíi Bara Katra àti Choto Katra sílẹ̀ lọ́wọ́ àwọn tí ó fẹ́ pa ìtàn àtẹ̀yìnwá rẹ́.
Ṣùgbọ́n kò sí ẹni tí ó dá mi lóhùn.
Kí ni ká sọ?
Nígbà tí ẹ̀ka tí ó ń ṣe àkópamọ́ sítám̀pù ti wo ògiri àtijọ́ àmọ̀káyée Lalbagh Fort láti fi ṣe àyè ìgbọ́kọ̀sí, báwo ni a ó ṣe dojú ìjà kọ ìwà òmùgọ̀?
Ilé oníròyìn orí-ayélujára kan ti ṣe àtẹ̀jáde àbájáde ìwádìí tí ó jinlẹ̀ nípa àìkáràmáìsìkí ìjọba lóríi àwọn ilé àjogúnbá àti àwọn alẹ́nulọ́rọ̀ tí ó ń gbìyànjú láti da àwọn ilé tí ó kù wó:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ilé tí ó wà ní ipò.14 ní orí ìwé àkọsílẹ̀ àjogúnbá ti di wíwó.
Apá kan lára àwọn ilé àwòṣífìlà tí ó wà ní Sutrapur kò ṣe é rí mọ́n.
Iṣẹ́ àtúnṣe sí àwọn àjogúnbá ìgbàa Mughal ní mọ́ṣálááṣí Bangshal Mukim Bazar Jam-e àti mọ́ṣálááṣí Siddique Bazar Jam-e ti di ohun ìgbàgbé nítorí ojú àpá ò le è jọ ojú ara, ó ti yàtọ̀.
[..] Àmọ́ ṣá, ó ní àṣẹ ìjọba tí ó fi ààbò bo àwọn ilé àjogúnbá, àwọn agbèfúnjọba ti agbègbèe Rajdhani Unnayan Kartripakkha àti Àjọ Ìlúu Dhaka kò ṣe ohun tí ó yẹ kí wọn ó ṣe.
Àìṣojúṣe wọn ni ó fà á tí àwọn olóṣèlú olójúkòkòrò ṣe ń gba àwọn ilé àtijọ́ tí wọ́n sì ń dà wọ́n wó lulẹ̀.
Ẹgbẹ́ Urban Study ti ṣe àgbékalẹ̀ ìwọ́de àti àkójọ àwọn ènìyàn tí yóò fi ẹ̀hónú àdàwólulẹ̀ wọ̀nyí hàn.
Bẹ́ẹ̀ náà ni wọ́n gbèrò láti ṣe ìkéde nípa ìdààbò bo àwọn ilé àjogúnbá tí ọ̀rán kàn.
Àwòrán ìsàlẹ̀ yìí ni àwọn ilé àjogúnbáa Bangladeshi tí àdàwólulẹ̀ ń bá:
Ilée Zamindar àtijọ́ kan ní Nazira Bazar ní agbègbèe Àtijọ́ọ Dhaka ti ń di wíwó lulẹ̀.
Àwòrán láti ọwọ́ọ Shakil Ahmed.
A lò ó pẹlú àṣẹ.
Aàfin Nimtali .
Òun ni ibùgbé Gómìnà Dhaka ní ayée Ìjọba Mughal.
Ìloro àbáwọlé ìwọ̀-oòrùn-un ààfin náà nìkan ló ṣì ń dúró.
Àwòrán láti ọwọ́ọ Shakil Ahmed.
A lò ó pẹlú àṣẹ.
ShankhaNidhi । Èyí ni ilé ọgọ́rùn-ún ọdún sẹ́yìn mìíràn ní Dhaka.
Láìsí àmójútó, ilé yìí ṣì dúró.
Àwòrán láti ọwọ́ọ Shakil Ahmed.
A lò ó pẹlú àṣẹ.
Northbrook Hall .
tàbí  Lal Kuthi – Fritz Kapp ni ó ya àwòrán yìí ní ọdún-un 1904.
Ilé yìí ṣì ń dúró lónìí.
Oríi Wikipedia ni àwòrán yìí wà.
China fi ọwọ́ọ ṣìnkún òfin mú ayàwòrán eré orí ìtàgé nítorí pé ó tún àwòrán ìgò ọtí-líle kan tí ó ń tọ́ka sí Ìpanìyànnípakúpa Tiananmen pín
Àtẹ̀jáde ìtúmọ̀ 8 Òkúdù 2019 22:44 GMT
Àwọn ìgòo Baijiu ń ṣe ìrántí ìpànìyànnípakúpa Tiananmen náà.
Jennifer Creery ni ẹni tí ó kọ ìròyìn yìí, tí Ilé Iṣẹ́ Atẹ̀wé Olómìnira Hong Kong sì tẹ̀ ẹ́ jáde ní ọjọ́ 24 oṣù Èbìbí ọdún-un 2019.
Ohùn Àgbáyé ṣe ẹ̀dàa ìròyìn náà ní abẹ́ ìtọwọ́bọ̀wé àjọṣe pọ̀ ìkóròyìnjọ.
Àwọn aláṣẹ ìjọba China ti fi ayàwòrán eré aṣakọ̀sílẹ̀-ìṣẹ̀lẹ̀ Deng Chuanbin sí àtìmọ́lé lẹ́yìn tí ó ṣe túwíìtì àwòrán ìgò ọtí-líle kan tí a sààmìi “64" sí lára – tí ó ń tọ́ka sí ọjọ́ burúkú Èṣù gbomi mu Ìpaninípakúpa tí ó wáyé ní Tiananmen Square ní ọjọ́ 4, oṣù Òkúdù ọdún-un 1989.
Ìgò ọtí-líle 64
Ọdún-un 2016 ni a ṣe ìgòo ọtí-líle náà, ìyẹn ní ìrántí ọdún kẹtàdínlọ́gbọ̀n tí ìṣẹ̀lẹ̀ láabi ọjọ́ 4 oṣù Òkúdù wáyé.
Orúkọ tí a pe ọtí-líle náà ni “8 wine 64″.
Bí a ti ṣe ń pe “wine" ní èdèe Putonghua náà ni à ń pe “9".
Ààmì ara ìgò náà ní àwòrán “Ọkùnrin ọkọ̀-ogun" tí a kọ “Máà ṣe gbàgbé, máà ṣe sọ̀rètí nù".
Ó sì tún fi han gbangbagbàngbà pé Beijing ni a ti ṣe ọtíi wáìnì náà tí ó ní ìdá 64 iye ọtí-líle nínú tí ó sì ti wà nílé ìtajà fún ọdún mẹ́tadínlọ́gbọ̀n.
A fi ọwọ́ọ ṣìnkún òfin mú àwọn ọmọkùnrin orílẹ̀ èdèe China mẹ́rin, Fu Hailu, Zhang Jinyong, Luo Fuyu àti Chen Bing, ní ọdún-un 2016 fún ìṣẹ̀lẹ̀ ìgò ọtí-líle tí a sì fi ẹ̀sùn-un “rírú ìṣẹ́po agbáraiìlú sókè".
Ìgbẹ́jọ́ Fu, Zhang àti Luo's wáyé ní ibìkan ní Ilé-ẹjọ́ Àwọn Ènìyàn Agbedeméjì Chengdu nínú oṣù Igbe.
Ọ̀kọ̀ọ̀kan wọn gba ìdájọ́ ìgbà ọdún mẹ́ta ní ẹ̀wọ̀n pẹ̀lú ìdádúró ọdún mẹ́rin sí márùn-ún.
Nítorí pé Chen kò gbà wípé òun dá ẹ̀ṣẹ̀, ó sì wà lábẹ́ẹ ṣìgún òfin.
Pẹ̀lú ìdádúró ìrànlẹ́wọ̀n, àwọn mẹ́tẹ̀ẹ̀ta ṣì wà lábẹ́ ìṣọ́:
Ìfọwọ́ọ ṣìnkún òfin múni nítorí àtúnpín túwíìtì
Ní ìpalẹ̀mọ́ ìsààmì ọgbọ̀n ọdún tí ìṣẹ̀lẹ̀ ọjọ́ 4, ayàwòrán eré orí ìtàgé Deng Chuabin ti di ẹni tí ọ̀rọ̀ ìgò ọtí-líle 64 ń dá sẹ̀ríà fún lọ́wọ́lọ́wọ́.
Ọlọ́pàáa Sichuan fi ọwọ́ọ ṣìgún òfin mú Deng ní ilée rẹ̀ ní Yibin ní ọjọ́ Ẹtì tí ó kọjá, lẹ́yìn wákàtí díẹ̀ tí ó ṣe àtúnpín àwòrán-an Twitter kan tí ó jẹ́ ti ìgò ọtí-líle 64, gẹ́gẹ́ bí Iléeṣẹ́-tí-kìí-ṣe-tìjọba, Adáààbòbo Ẹ̀tọ́ Ọmọ ènìyàn ti China (CHRD).
Ayàwòrán náà gba ìpè àwọn ọlọ́pàá lẹ́yìn-in ọgbọ̀n ìṣẹ́jú lẹ́yìn tí ó túwíìtì àwòrán náà pẹ̀lú wípé lẹ́sẹ̀kẹsẹ̀ ni ó mú un wálẹ̀, bẹ́ẹ̀ ni CHRD ṣe ti sọ.
Àwọn ọlọ́pàá fi agbára gba ẹ̀rọ ìbánisọ̀rọ̀ alágbèéká mẹ́ta, ẹ̀rọ ayárabíàṣá kọ̀mpútà kan, ẹ̀rọ ayárabíàṣá àgbélétan kan, iPad, ike pélébé ìrántí àti ẹ̀rọ ayàwòrán kékeré kan nígbà tí wọ́n wá sí ilée rẹ̀.
Deng ti wà ní Àtìmọ́lé Agbègbè Nanxi nítorí wípé “ó ń bá ìjà bọ̀" – ẹ̀sùn tí wọ́n sábà máa ń kà mọ́ àwọn ènìyàn tí ó ń takò ìjọba lẹ́sẹ̀.
CHRD sọ wípé fún wákàtí kan gbáko, àwọn ọlọ́pàá padà láti yẹ ilée Deng wò, wọ́n sì kó àwọn ẹ̀rọ lóríṣiríṣi:
18 people are talking about this
Ọ̀rọ̀ tí ó ń lọ nípa #Deng Chuabin: Ní ọjọ́ 20 oṣù Èbìbì ọdún-un 2019: Àwọn ọlọ́pàá àgọ́ọ Peizhi ránṣẹ́ sí bàbáa Deng.
Àwọn kan tẹ̀lée padà sílé, wọ́n sì ya àwòrán nínú ilée wọn.
Wọ́n tú yàráa Deng Chuabin wò fún bíi wákàtí kan, wọ́n sì gbé ẹ̀rọ 20 àti agbaná sí ara ẹ̀rọ.
Wọ́n tún ṣe bẹ́ẹ̀, wọ́n mú okùn ìkòkò ìse-ìrẹsì.
Ní ọjọ́ 21, àwọn ọlọ́pàá sọ fún àwọn òbíi Deng láti máà gba agbẹjọ́rò fún un.
Deng, tí a tún mọ̀ sí Huang Huang, tí ó jẹ́ ayàwòrán aládàádúró tí ó ti bá òǹyàwòrán Beijing, Ai Weiwei ṣiṣẹ́ papọ̀.
Ó sọ wípé òun ti ní ìdojúkọ ìjọba, pẹ̀lú àtìmọ́lé ní ọdún-un 2015 láti dénà dè é kí ó máà lọ sí ìdánilẹ́kọ̀ọ́ ẹ̀tọ́ ọmọnìyàn ní Geneva.
Oṣù tí ó ń bọ̀ ni ó sààmì ọgbọ̀n ọdún tí ìpaninípakúpa Tiananmen Square wáyé.
Lọ́dọọdún, àwọn aláṣẹ China fi ọwọ́ agbára mú ìrántí ìṣẹ̀lẹ̀ náà, tí wọ́n sì fi àwọn agbọ̀rọ̀dùn sí àtìmọ́lé.
Ojúṣe láti ṣe ìrántí: ọgbọ̀n ọdún lẹ́yìn Tiananmen
Òǹyàwòrán ọmọ bíbí Taiwan Shake ni aṣàgbékalẹ̀, àwòrán Ọkùnrin Ọkọ̀ Ogun tí ó wà ní àárín gbùngùn-un Taipei ni ìmísí àgbékalẹ̀ náà.
Filip Noubel ni ó ya àwòrán èyí, a fi àṣẹ lò ó.
Ó ti tó 30 ọdún sí ìgbà ìgbérí sókè àti ìṣubú Ẹgbẹ́ Olóṣèlú Ìjọba Àwa-ara-wa 89 (八九民运) ní China tí ó kóra jọ di Ìpaninípakúpa Gbàgede àìlókìkí Tiananmen Square ní ọjọ́ 4 oṣù Òkúdù, 1989.
Ní ọjọ́ yẹn, ikọ̀ ogun orílẹ̀-èdè China ṣíná bolẹ̀ fún àwọn akẹ́kọ̀ọ́ tí ó ń ṣe ìwọ́de ìfẹ̀hónúhàn àtúnṣe ètò ìjọba àwaarawa.
Àjọ Alágbèélébùú Pupa ní yóò tó ọmọ orílẹ̀ 2,700 tí wọ́n pa, àmọ́ àwọn mìíràn nípé ó jù bẹ́ẹ̀ lọ.
Àkọpamọ́ kan tí ó jẹ́ ti ìjọba US jábọ̀ ní ọdún-un 2014 wípé àyẹ̀wò tí ó wáyé nínú China sọ wípé yóò fẹ́rẹ̀ẹ́ tó ọmọ orílẹ̀ 10,454 tí wọ́n pa.
Ẹgbẹ́ Olóṣèlú The Communist Party ti China kò fi ìgbà kan sọ ọ́ ní gbangba rí wípé òún mọ̀ wípé ìṣẹ̀lẹ̀ wọ̀nyí ṣẹ̀ tàbí ṣe ìwádìí fínnífínní síwájú sí i.
Kò sí ìtọ́ka kankan sí Ẹgbẹ́ Olóṣèlú Ìjọba Àwa-ara-wa 89 nínú ìwé àkọsílẹ̀ ìṣẹ̀lẹ̀ àtẹ̀yìnwá kankan, àwọn ọmọ ilé ìwé tí ó ga jù lọ ní China kò gbọ́ nípa ìpaninípakúpa náà, kò ta sí wọn létí rí.
Ohùn Àgbáyé ti ń jábọ̀ ìròyìn lórí ìṣẹ̀lẹ̀ yìí fún ọdún mẹ́wàá.
Ní ọdún yìí ni a sààmì ọgbọ̀n ọdún ohun tí ó fa sábàbí ìpaninípakúpa ọjọ́ 4 oṣù Òkúdù àti láti ṣe ojúṣe wa láti rán àwọn ènìyàn létí, pẹ̀lú gbogbo ọ̀nà àgàbàgebè tí Beijing ń gbà láti fi eérú bo òtítọ́ mọ́lẹ̀.
Ìpinnu Beijing kò ju láti pa ohun gbogbo tí ó bá tan mọ́n ìṣẹ̀lẹ̀ ọjọ́ 4 oṣù Òkúdù rẹ̀ lórí ayélujára.
Ní oṣù Igbe, ìpolówó òkè òkun kan tí ó ní àwòrán Ọkùnrin Ọkọ̀ Ogun fọ́nká sí orí ẹ̀rọ alátagbà orílẹ̀ èdèe China kí a tó mú un wálẹ̀.
Òmíràn nínú àwọn ìròyìn-in wa ṣàlàyé bí àwọn ọmọ orílẹ̀ èdèe China tí ó wà lórí ayélujára ṣe máa ń fi ìpalẹ́numọ́ ṣeré àti wá ọ̀nà àrà tí wọ́n máa ń gbà sọ nípa ìṣẹ̀lẹ̀ náà láì dárúkọ rẹ̀, bí wọ́n bá sì fi ọwọ́ọ ṣìgún òfin mú wọn, ìjìyà ojú ẹsẹ̀ tí ó kọjáa kékeré ni onítọ̀hún yóò jẹ ní agodo ọba.
Èyí ni àyíká tí ó mú ìkóròyìnjọ nira àti di ohun tí kò ṣe é ṣe nítorí gbogbo ìròyìn ní láti gba Asẹ́ Ńlá ìpalẹ́numọ́ orílẹ̀ èdèe China kọjá.
Bẹ́ẹ̀ náà ni ìfojúṣùnnùnkùn wo ọ̀rọ̀ lórí ẹ̀rọ alátagbà ní ẹ̀yin odi orílẹ̀ èdèe China náà mú ewu tirẹ̀ lọ́wọ́, gẹ́gẹ́ bí o ti ṣe kà nínú ìròyìn yìí.
Àtìmọ́lé àti ifipámúni ni èrè ẹ̀ṣẹ̀ ẹni tí ó bá sọ èròńgbà tirẹ̀ tí ó yàtọ̀ sí ti Ẹgbẹ́ olóṣèlú ìjọba, bí a ṣe ṣàpèjúwe níbí.
Irú ìpalẹ́numọ́ onísànánjúpa Beijing báwọ̀nyí ti ń kárí ayé, títí kan Hong Kong.
Síbẹ̀ ojúṣe láti rántí kò dẹ́kun fífi ìmísí sí ọkàn àwọn ènìyàn àti àwọn ọmọ orílẹ̀ èdè káàkiri àgbáyé.
Àwọn tí ìṣẹ̀lẹ̀ náà ṣe ojúu wọn fọ ohun tí ó ń gbé wọn lọ́kàn síta nínú ìfọ̀rọ̀wọ́rọ̀, bí àwọn akọni òǹkọ̀ròyìn ní Hong Kong ṣe ń kọ ìròyìn nípa ọjọ́ 4 oṣù Òkúdù.
Níṣe ni Hong Kong kún fún àwòrán ìdánimọ̀ ẹgbẹ́ náà, òrìṣà abo ti Àwaarawa ní ìta gbangba.
Ní Taiwan, àgbékalẹ̀ẹ ọnà alágbára kan tí a gbé sí àárín gbùngbùn Taipei ń ṣe ìrántí àwọn ìṣẹ̀lẹ̀ ọdún-un 1989.
Àwọn ọmọ orí ayélujára Àgbáyé, títí kan àwọn tí ó ń lo Reddit, náà ń lo ẹ̀fẹ̀, ọnà àti àwòrán orí ayélujára tí a fi àyọkà sínúu rẹ̀ rán ni létí nípa ìjàgbara ọ̀rọ̀ ìjọba àwaarawa.
‘Ohùn-un Jamaica fún Àyípadà Ojú-ọjọ́’ fi orin jíṣẹ́ẹ wọn
Àtẹ̀jáde ìtúmọ̀ 22 Èbìbì 2019 13:12 GMT
Àwòrán láti fídíò oríi YouTube “Ohùn fún Àyípadà Ojú-ọjọ́ fún Ẹ̀kọ́ Àyípadà Ojú-ọjọ́ – Ìpolongo ọdún 2019," tí Panos Caribbean tẹ̀ jáde.
Iléeṣẹ́ náà ti ṣe ìfilọ́lẹ̀ ìpolongo ìkéde àyípadà ojú-ọjọ́ ní agbègbè mẹ́rin ní àárín-in Jamaica:  Rocky Point àti Lionel Town ní ẹ̀ka ìlúu Clarendon, Ridge Red Bank ní St.
Elizabeth àti White River ní St Ann.
Bí orin reggae àti dancehall ṣe ń lọ ni àwọn ìpolongo tí ó ń sọ nípa ohun gbogbo láti ọṣẹ ìfọṣọ àbùfọ̀ sí oúnjẹ àsèsílẹ̀, orin ni ènìyán lè gbà dé ọkàn ọmọ Jamaica — èyí ló mú Panos Caribbean, ẹni tí ó ní ilé iṣẹ́ ìròyìn tí kì í ṣe ti ìjọba, láti fi orin kéde nípa ọ̀rọ̀ àyíká.
Iléeṣẹ́ náà ti yege nínúu ìtànká àwọn ìkéde tí ó ṣe kókó nípasẹ̀ẹ iṣẹ́ Ohùn fún Àyípadà Ojú-ọjọ́.
Kedere ni ohùn ń jáde láti inú ilé àpérò ìlú-mọ̀ńká United Nations Conference ní Paris (COP21) lọ́dún-un 2015.
Níbẹ̀, ọ̀kọrin ọmọ Jamaica Aaron Silk darapọ̀ mọ́ àwọn olórin mìíràn — pẹ̀lú eléré Belizean Adrian Martinez — láti ṣe alágbàáwí ìdínkù fún ìgbóná àgbáyé sí ìwọ̀n-ọn ojúàmì 1.5.
Ìfiránṣẹ́ olórin náà, tí ó ṣe àtìlẹ́yìn, ipòo ti ìdásílẹ̀ Ìpínlẹ̀ Erékùṣù Kéékèèké Tí-ó-ń-gòkè, jẹ́ ohun àfiyèsí, tí ó ń ní ipa nínúu ìwé-ìpamọ́ ìkẹyìn-in ti COP21.
Ọdún gorí ọdún, iṣẹ́ “1.5 túbọ̀ ń rinlẹ̀ sí i ní ìlà-oòrùn Caribbean, níbi tí àwọn ọ̀kọrin ti ṣe àlọ́pọ̀ ọ̀rọ̀ akéwì St.
Lucian Kendel Hippolyte’s pẹ̀lú orin-in ti wọn láti ṣe àrídájú wípé iṣẹ́ náà dé ibi tí ó yẹ kí ó dé.
Olùyàwòrán agbègbè Sammy Junior, láti Rocky Point, Clarendon (agbègbè tí ìrúsókè-odò ọ̀sà àti àgbàrá ibi tí ó súnmọ́ omi ti kó bá) níbi ìdánilẹ́kọ̀ọ́ tí ó dá lóríi Ìfiṣẹ́ránṣẹ́ Àyípadà Ojú-ọjọ́ ní Jamaica ní ọjọ́ 14 oṣù Ẹrẹ́nà, ọdún-un 2019.
Àwòrán-an Emma Lewis, pẹ̀lú àṣẹ ni a fi lò ó.
Wàhálà àyípadà ojú-ọjọ́ ní ọdún-un 2019 jẹ́ ohun tí ó nílò àbójútó kíákíá ju ti ìdúnrin lọ, àti ní Jamaica, àwọn ará ìgbèríko tí ó jẹ́ àgbẹ̀, àwọn apẹja ń gbọ́ ìpè itanijí yìí.
Akọrin, ọmọ ilé ìwé àti àwọn aládùúgbò péjọ ní — Kingston, Lionel Town, Ridge Red Bank àti White River — fún ìdánilẹ́kọ̀ọ́ ọlọ́jọ́ mẹ́rin nínúu oṣù Ẹrẹ́nà àti Igbe.
Níbẹ̀, wọ́n fi ẹ̀kọ́ kún ẹ̀kọ́ ìmọ̀ ìtàkùrọ̀sọ àti kọ́ nípa ipa àyípadà ojú-ọjọ́.
Ọ̀rọ̀ orin tí ó lágbára gbérí, ọgbọ́n ń tayọ àti ìrìnàjò ìṣíjú ojú ẹsẹ̀:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ìyá Ilẹ̀-ayé ń ké tantan
Nínú igbó kìjikìji níbi tí àwọn igi ń wó sí
Wo òkúta ìsàlẹ̀ òkun, wo ẹja bí ó ṣe kéré
Fún wọn ní àsìkò, jẹ́ kí wọ́n dàgbà àti ga
Àwọn akọrin láti Kingston, Clarendon àti Spanish Town ń ṣiṣẹ́ pọ̀ lóríi ọ̀rọ̀ orin níbi ìdánilẹ́kọ̀ọ́ Ìfiṣẹ́ránṣẹ́ Àyípadà Ojú-ọjọ́.
Àwòrán-an Emma Lewis, a lò ó pẹ̀lú àṣẹ.
Pẹ̀lú ìfilọ́lẹ̀ẹ Panos fún àkòrí orin tuntun fún Caribbean fún Àyájọ́ Ilẹ̀-ayé, ẹgbẹ́ẹ  Jamaica náà ti ṣe tán láti ṣe eré ní iléèwé àti ní àdúgbò, láì yọ Kàwé Jákèjádò Jamaica sílẹ̀ àti iṣẹ́ igi gbíngbìn.
Àwọn orin báwọ̀nyí, tí a kọ sí orí ìlú reggae àtijọ́ tí a fi àlùjó kún, ṣe kẹ̀rẹ̀kẹ̀rẹ̀ mi ìgboro:
Ìyá Ìṣẹ̀dá ń kérora fún ìwàláàyè
Bí àwọn iléeṣẹ́ ṣe ń ṣiṣẹ́, ìyá ń ké.
Ìgbà wo ni a óò kọ́ ẹ̀kọ́, tí a ó fi gbọ́n?
Bí omi-dídì ilé ayé ṣe ń yọ́, òkun ń kún.
Pẹ̀lú ìdásílẹ̀ àwọn akọ̀ròyìn-in Reuters, ẹ̀ṣẹ̀ ní òmìnira ọ̀rọ̀ sísọ ṣì jẹ́ ní Myanmar
Àtẹ̀jáde ìtúmọ̀ 14 Èbìbì 2019 13:42 GMT
Akọ̀ròyìn Reuters méjì Wa Lone àti Kyaw Soe Oo rìnrìn òmìnira lẹ́yìn tí a dá wọn sílẹ̀ ní ẹ̀wọ̀n Insein ní  Yangon.
Àwòrán àti ọ̀rọ̀ abẹ́-àwòrán láti ọwọ́ọ Myo Min Soe / Irrawaddy náà ń bá Ohùn Àgbáyé ṣiṣẹ́ ìròyìn.
Àwọn ẹgbẹ́ iléeṣẹ́ oníròyìn àti ajà-fún-ẹ̀tọ́ ọmọnìyàn ń ṣe àjọyọ̀ọ ti ìdásílẹ̀ lẹ́wọ̀n-ọn akọ̀ròyìn Reuters Wa Lone àti Kyaw Soe Oo tí ó lò ju ọjọ́ 500 ní àtìmọ́lé fún ipa tí wọ́n kó nínú ìwádìí òfíntótó ìṣẹ̀lẹ̀ ìpanípakúpa àwọn olùgbée Rohingya kan ní gúúsù Myanmar.
Àmọ́ pẹ̀lú ìdásílẹ̀ tí wọ́n dá wọn sílẹ̀, ipò yẹpẹrẹ ni òmìnira ọ̀rọ̀ sísọ ní ìlú náà nítorí wípé ìtìmọ́lé àti ìfìyàjẹ àwọn akọrin, akọ̀ròyìn, àti ajìjàǹgbara ṣì wà síbẹ̀ sẹpẹ́.
Ka àwọn ọ̀ràn ìsàlẹ̀ yìí síwájú:
Ìfẹ̀sùn Ìbanilórúkọjẹ́ kan Irrawaddy Náà
Ẹ̀ka ológun Agbègbè Yangon kọ ìwé ẹ̀sùn-un ìbanilórúkọjẹ́ sí olóòtú èdèe-Burmese U Ye Ni wípé ibùdó-ìtakùn-àgbáyé akọ̀ròyìn náà gbè lẹ́yìn ẹnìkan nínú ìròyìn ìkọlù láàárín-in ọmọ-ogun ìjọba àti àwọn adárúgúdù sílẹ̀ Ọmọ ogun  Arakan ní Ìpínlẹ̀ Rakhine tí ó tẹ̀ jáde.
Irrawaddy Náà sọ wípé òun kò ṣe àṣemáṣe ju jíjábọ̀ọ ìwọ̀yáàjà tí ó bẹ́ sílẹ̀ ní sàkání náà láti ìbẹ̀rẹ̀ ọdún-un 2019.
Èsì tí U Ye Ni fún àwọn ọmọ ajagun rè é  :
Ó ká mi lára nípé iṣẹ́ẹ wa kò yé ikọ̀ ajagun yékéyéké.
Nínú ìmọ̀ ìjìnlẹ̀ iṣẹ́ ìkọ̀ròyìn ni  ó ti fi lélẹ̀ wípé a gbọdọ̀ tànmọ́lẹ̀ sí ìjìyà àwọn ènìyàn ní ibi tí rògbòdìyàn bá wà.
Èròńgbà wa tí a fi tẹ̀lé ìròyìn náà ó ju láti fa àkíyèsí àwọn tí yóò tán ìṣòro sí ìjìyà àwọn ènìyàn.
Àjọṣepọ̀ tí ó dán mọ́nrán ń bẹ ní àárín-in Ohùn Àgbáyé àti Irrawaddy.
Àjùsẹ́wọ̀n fún yẹ̀yẹ́
Ìyẹn bẹ́ẹ̀, àwọn ọmọ ẹgbẹ́ẹ ajótà Ìran Ọ̀kín Thangya márùn-ún di èrò ẹ̀wọ̀n tí ó wà ní Insein títí di ìgbà tí wọn yóò lọ sí ilé ẹjọ́ fún ẹ̀fẹ̀ tí wọ́n fi ológun ṣe.
Eré ìtàgé tí ó ní àkójọpọ̀ orin abínibí, ijó àti ewì ni a mọ Thangyat mọ́.
Ẹ̀gbẹ́ alájòótà yìí ti tasẹ̀ àgẹ̀rẹ̀ sí òfin abala 505(a) tí ó ní wípé ọ̀daràn ni ẹni tí ó bá polongo ọ̀rọ̀, àyesọ, tàbí jábọ̀ irúu rẹ̀ pẹ̀lú èrò láti mú kí ikọ̀ ajagun ó máà ka ojúṣe rẹ̀ kún tàbí kùnà láti ṣe ojúṣee rẹ̀.
Ọ̀kan lára ẹni tí a fi ẹ̀sùn kàn, Zeyar Lwin, sọ pé:
Gbogbo ẹ̀sùn tí wọ́n fi kàn wá jẹ́ ti òṣèlú torí ìdí èyí ó yẹ kí wọ́n ṣe àtúnṣe gẹ́gẹ́ bíi ọ̀rọ̀ òṣèlú.
Bákan náà, mo máa sọ wípé gbogbo wa ní láti darapọ̀ mọ́ iṣẹ́ àtúnṣe sí ìwé òfin ọdún-un 2008 tí ó ń lọ lọ́wọ́ nínú ìgbìmọ̀ ìjọba.
Ní tèmi, gbogbo ọ̀ràn yìí pátá yóò jẹ́ yíyẹ̀ lulẹ̀ bí a bá le è ṣe iṣẹ́ àkọ́bẹ̀rẹ̀ ti àtúnṣe sí ìwé òfin.
Zeyar Lwin ń tọ́ka sí ìwé òfin ọdún-un 2008 tí ọ̀pọ̀lọpọ̀ àwọn atúnǹkanká gbàgbọ́ wípé a ṣe é to láti fi agbára fún ìṣèjọba ikọ̀ ajagun pàápàá lẹ́yìn tí alágbáda gba ìjọba.
Aya-eré-ìtàgé aláàárẹ̀ nínú àtìmọ́lé
Ọ̀ràn aya-eré-ìtàgé Min Htin Ko Ko Gyi tún fi ìrísí ìhámọ́ tí a há àwọn akọrin pàtàkì mọ́.
Ìwé ẹ̀sùn tí ọ̀físà jagunjagun kọ nípa àwọn àtẹ̀jáde ‘ìbanilórúkọjẹ́’ tí aya-eré-ìtàgé gbé sí orí Facebook tí ó fà á tí a fi fi òfin mú un.
Min Htin Ko Ko Gyi ni olùdásílẹ̀ iléeṣẹ́ Àjọ̀dún Eré Ajàfẹ́tọ̀ọ́ Iyì Ọmọnìyàn àti ìlúmọ̀nánká alátakò ìlọ́wọ́sí ikọ̀ ajagun nínú òṣèlú.
Àwọn alátìlẹ́yìn-in rẹ̀ ń pè fún ìtúsílẹ̀ẹ rẹ̀ lóríi ẹ̀tọ́ ọmọnìyàn, látàrí wípé a ti yọ àbọ̀ ẹ̀dọ rẹ̀ nítorí àrùn jẹjẹrẹ àti àrùn ọkàn àti ìṣòro kíndìnrín.
Àjọṣe Eré Ẹ̀tọ́ Ọmọnìyàn, tí ó jẹ́ àjọṣepọ̀ àjọ̀dún eré ajàfẹ́tọ̀ọ́  ọmọnìyàn 40 kárí ayé, fi lẹ́tà ṣọwọ́ sí ìjọba:
Gẹ́gẹ́ bí ẹgbẹ́ ajìjàǹgbara àgbáyé tí ọ̀rán kàn, a tọrọ ìdánilójú ìjọba Myanmar láti ríi dájú wípé Abala 66 (d), tí ó yẹ kí ó sún ìtẹ̀síwájú ẹ̀rọ ayárabíàṣá síwájú, tí kò ní jẹ́ lílò fún ìpalẹ̀mọ́ ọmọ ìlúu Myanmar tí ó fẹ́ sọ èròo ọkàn-an wọn àti lọ́wọ́ sí ètò ìṣèlú ìjọba àwa-arawa ní Myanmar.
Lẹ́tà náà tọ́ka sí ti àríyànjiyàn Abala 66(d) tí ó sọ nípa òfin ìbánilórúkọjẹ́ tí àwọn aláṣẹ ń lò láti to fi ẹ̀sùn ìtakò, ìjìjàgbara, àti akọ̀ròyìn.
Ilé ẹjọ́ ìbílẹ̀ kọ ìwé ẹ̀dùn tí Min Htin Ko Ko Gyi kọ fún béèlì.
Ìgbẹ́jọ́ọ rẹ̀ tún di ọjọ́ 9, oṣù Èbìbì ọdún-un 2019.
“Kò yẹ kí wọ́n di èrò ẹ̀wọ̀n ní ìbẹ̀rẹ̀."
A rán Wa Lone àti Kyaw Soe Oo sí ẹ̀wọ̀n ọdún  méje fún rírú òfin Ìkọ̀kọ̀ sáà-akónilẹ́rú.
Ilé Ẹjọ́ Àgbà di ìdálẹ́jọ́ tí wọ́n ṣe ní oṣù Igbe tí ó kọjá àmọ́ a dá wọn sílẹ̀ lẹ́yìn ìdáríjì ààrẹ ní àsìkò Ọdún Tuntun ìbílẹ̀ orílẹ̀ èdè náà.
Àwọn ẹgbẹ́ bíi Southeast Asian Press Alliance kí Wa Lone àti Kyaw Soe Oo káàbọ̀ lẹ́yìn-in tí a dá wọn sílẹ̀ àmọ́ wọ́n sọ ìyànjẹ tí ó kojú àwọn akọ̀ròyìn méjèèjì:
Kò yẹ kí wọ́n di èrò ẹ̀wọ̀n ní ìbẹ̀rẹ̀, nítorí wọn kò jẹ̀bi ẹ̀sùn tí wọ́n fi kàn wọ́n.
Nígbàtí a gba ìdàgbàsókè yìí wọlé, ẹjọ́ọ Wa Lone àti Kyaw Soe Oo jẹ́ ẹ̀rí wípé ẹ̀mí àwọn akọ̀ròyìn tí ó ń ṣe àyẹ̀wò sí ìṣèlú wà nínú ewu ìgbẹ̀san òṣèlú.
Àwọn ọmọ ìbílẹ̀ Brazili ra ìpín ìdókòòwò ní iléeṣẹ́ reluwé láti bá a wí fún ìkùnà ojúṣe àyíkáa rẹ̀
Àtẹ̀jáde ìtúmọ̀ 12 Èbìbì 2019 7:11 GMT
Àwọn ọmọ ìbílẹ̀ sọ wípé iṣẹ́ tuntun fífẹ reluwé ń kóbá àwọn ẹranko agbègbè náà àti ààbòo wọn.
Àwòrán: Pedro Biava, tí a fi àṣẹ lò.
Ní ọjọ́ 24 oṣù Igbe, ìpàdé akópìnín Rumo Logística, ìgbìmọ̀ reluwé orílẹ̀ èdèe Brazili, gba àwọn àlejò àìròtẹ́lẹ̀ tuntun: ẹgbẹ́ ẹlẹ́ni márùn-ún ìbílẹ̀ kan tí ó wá láti ẹ̀yà Guarani àti Tupi tí ó ṣẹ̀ṣẹ̀ ra ìpín ìdókòwò mẹ́fà iléeṣẹ́ náà.
Ọ̀kọ̀ọ̀kan wọ́n jẹ́ aṣojú Ilẹ̀ Ìbílẹ̀ tí ìjọba fọwọ́ sí ní gúúsù ìlà oòrùn ìpínlẹ̀ São Paulo tí reluwé akẹ́rù aláàdọ́run ọdún iléeṣẹ́ Rumo ń kó bá, ní ọdún-un 2014, bẹ̀rẹ̀ sí í fẹ̀ sí i.
Láti san owóo gbà máà bínú fún ìbàjẹ́ tí ìmúgbòòrò sí i ilé iṣẹ́ náà kó bá agbègbèe náà, ìpínlẹ̀ ti fi ẹ̀tọ́ fún iiléeṣẹ́ reluwé náà láti “kọ́ ilé tuntun, ibùdó ìwúre, afárá, ọgbà àti ra ẹ̀rọ ìṣánko kékeré" fún àwọn agbègbè náà.
Ó tó bíi ẹgbẹ̀rún márùn-ún ènìyàn tí ó ń gbé jákèjádò Ilẹ̀ Ìbílẹ̀ tí fífẹ̀ reluwé kó bá.
Ṣùgbọ́n àwọn aṣojú ìbílẹ̀ sọ wípé iléeṣẹ́ náà ti kùnà láti ṣe irú ẹ̀tọ́ náà, gẹ́gẹ́ bíi ìròyìn láti ọwọ́ Folha de São Paulo.
Ọ̀fíìsì Abánirojọ̀ Ìjọba Àpapọ̀ jẹ́rìí sí i èyí: 63 nínúu iṣẹ́ àtúnṣe 97 ìwé àdéhùn ìfìmọ̀ṣọ̀kan ti di àpatì.
Ní ọjọ́ 19 oṣù Igbe, àwọn afẹ̀sùnkanni pa á láṣẹ fún Ibama, àjọ ètò àyíká orílẹ̀ èdè Brazili, láti ṣíra dá iṣẹ́ reluwé tuntun náà dúró, wọ́n sì gba ìwé àṣẹ Rumo.
Bákan náà ni wọ́n tún gba àjọ náà níyànjú láti mú kí Rumo ó san owó ìtanràn mílíọ̀nù 10 owóo reais (ìyẹn mílíọ̀nù 2,5 owóo dọ́là orílẹ̀ èdèe US).
Nínúu lẹ́tà tí a kà níbi àpèjọ ọjọ́ 24 oṣù Igbe, àwọn aràpín-ìdókòòwò ìbílẹ̀ náà ṣàlàyé ẹ̀dùn-un ọkàn-an wọn.
Wọ́n ti ṣe àlàyé ìjàmbá tí àwọn ọkọ̀ ojú irin náà ti fà fún ẹranko inú ìgbẹ́ tí ó wà ní agbègbè náà, àti dín àwọn ọmọ ènìyàn lọ́wọ́ láti fọ́n ká sí agbègbè.
Ní àfikún, wọ́n ti jábọ̀ akitiyan ìtàkùrọ̀sọ wọn pẹ̀lú Rumo, tí wọ́n sì bu ẹnu àtẹ́ lu Àtẹ̀jáde Ìgbéró Ọlọ́dọọdún-un iléeṣẹ́ náà, tí ó sọ pé Rumo “ń ṣe ojúṣe rẹ̀ bí ó ti tọ́ àti bí ó ti ṣe yẹ, ní ọ̀nà tí ó fa àwọn ọmọ ìbílẹ̀ wọ inú iṣẹ́."
Nígbà tí ó ń bá Pedro Biava ajábọ̀-ìròyìn ìwé ìròyìn  Brasil de Fato fọ̀rọ̀jomitoro, Adriano Karai, tí ó wà láti agbègbè Guarani, sọ wípé ìlépa àwọn alájọpín ìdókòòwò ìbílẹ̀ náà ni láti mú kí ohùn-un wọn ó dé etí ìgbọ́ àwọn olùdókòòwò iléeṣẹ́ náà dípòo kí wọn ó jèrè láti ara ìdókòòwò náà (èyí tí wọ́n ra ọ̀kọ̀ọ̀kan-an ní 17 owó reais, tí ó tó bíi 4,30 owóo dọ́là US).
Karai tún ṣe àpèjúwe bí iṣẹ́ẹ fífẹ reluwé tuntun náà ti ṣe kóbá agbègbèe rẹ̀ Tenondé, tí ó wà ní ìlúu Paralheiros:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ariwo ọkọ̀ ojú irin náà, tí ó máa ń gbalẹ̀ kan títí lálẹ́.
Àwọn ọmọ ẹranko kì í jẹ́ sí ibi ìdẹ mọ́ bíi tẹ́lẹ̀.
A kò ní alẹ́ àìláriwo.
Bákan náà ni wọ́n máa ń gbé ọ̀pọ̀lọpọ̀ ọkàn tí ó máa ń dànù káàkiri ilẹ̀, a sì mọ́ wípé oúnjẹ yẹn kì í ṣe ojúlówó, tí àtọwọ́dá ni.
(…) Ẹ̀mí àwa gan-an alára ń bẹ nínú ewu: ọkọ̀ ojú irin náà ń gba ilẹ̀ àjogúnbáa wa kọjá, níbi tí àwọn àpá ẹsẹ̀ àwọn àlejò afẹsẹ̀ rìn tọ́.
A wà nínú ewu ńlá ìjàmbá ikú ọkọ̀ ojú irin, nítorí ọkọ̀ ojú-irin ń pa ènìyàn nínúu ìṣẹ́jú mẹ́wàá mẹ́wàá báyìí."
Gẹ́gẹ́ bíi ìròyìn Folha, ní àkọ́kọ́, àwọn agbègbè ìbílẹ̀ ti gbèrò pẹ̀lú Rumo wípé kí ó gbé iṣẹ́ àtúnṣe náà fún ìgbìmọ̀ tí ó jẹ́ ọmọ ìbílẹ̀.
Ní ti Ọ́fíìsì Abánirojọ̀, iléeṣẹ́ náà ti kọ́kọ́ gba àbá náà wọlé, ṣùgbọ́n ní kété tí ó di ẹ̀yìn-in ìbò oṣù Ọ̀wẹwẹ̀ ọdún-un 2018 tí ó gbé Ààrẹ Jair Bolsonaro tí kò fi bò wípé òun kórìíra ti ìbílẹ̀ sí orí àlèèfà, àyípadà dé bá ìpinnu ìgbésè ti ó wà nílẹ̀ tẹ́lẹ̀tẹ́lẹ́rí.
Ní ọjọ́ 20 oṣù Belu, Rumo ṣàì dédé fagi lé ìkópa pẹ̀lú àwọn agbègbè ìbílẹ̀, tí kò ì tíì tún yọjú níbi ìpàdé láti ìgbà náà.
Nínú ìtàkùrọ̀sọ pẹ̀lú Folha, iléeṣẹ́ náà sọ wípé òun kò fi ìgbà kan t'ọwọ́ bọ ìwé àdéhùn pẹ̀lú àwọn agbègbè ìbílẹ̀ náà láti gbé iṣẹ́ àtúnṣe náà fún wọn ṣe.
Àpéjọ àwọn alájọpín ìdókòòwò tí ó wáyé lọ́jọ́ 24 oṣù Igbe wá sí òpin láì sí ìpinnu tí ó lórí, àmọ́ àwọn aṣojú Rumo sọ wípé ọ̀rọ̀ ti ìbílẹ̀ náà yóò jẹ́ sísọ nínú ìpàdé ti abẹ́nú tí yóò wáyé nínú oṣù Èbìbì.
Iṣẹ́ àtúnṣe bẹ̀rẹ̀ ní 2014.
Àwọn ọmọ ìbílẹ̀ tí ó ń gbé ní agbègbè náà tó bíi 5,000.
Àwòrán: Pedro Biava, pẹ̀lú àṣẹ ni a fi lò ó.
Ìjàgbara Alájọpín-ìdókòòwò
Àwọn ọmọ ìbílẹ̀ Guarani àti Tupi nìkan kọ́ ni ó ṣe ohun tí a pè ní “ ìjàgbara alájọpín- ìdókòòwò," tí ó jẹ́ ohun tuntun ní Brazil.
Ní ọdún-un 2010, ẹgbẹ́ Ìmọ́rọ̀-yéni-yékéyéké àwọn tí ọ̀ràn-an Vale náà kàn (Articulação dos Atingidos e Atingidas pela Vale) ra ìpín ìdókòòwò iléeṣẹ́ náà láti lè bá wọn jókòó ní àjọ wọn.
Vale ni ọkàn lára iléeṣẹ́ awakùsà ní àgbáyé, òun sì ni ó ṣe àkóso ìdídò  tí ó ba ìlúu Brumadinho jẹ́ nínú oṣùu Ṣẹẹrẹ ọdún-un 2019, tí ó mú ẹ̀mí èèyàn-an 236 lọ (tí 34 ṣì ti di ẹni àwátì).
Ní ọjọ́ 30 oṣù Igbe, ọjọ́ ìpàdé alájọpín ìdókòòwò, àwọn ọmọ ẹgbẹ́ Ìmọ́rọ̀-yéni-yékéyéké lẹ ìwé-àlẹ̀mógiri tí a tẹ orúkọ àwọn tí ó ti re ọ̀run àrìnmabọ̀ mọ́ ara ògiri olú-ilé-iṣẹ́ẹ Vale, gẹ́gẹ́ bí ìwé ìròyìn O Globo ti rò ó.
Nítorí àìdéènà-pa-ẹnu ọ̀ràn tí ó kàn wọ́n gbọ̀ngbọ̀n nínú àwọn ìpàdé wọ̀nyẹn, ó di dandan kí àwọn iléeṣẹ́ náà ó kọ ohun tí àwọn ajìjàgbara náà ń fẹ́ sílẹ̀ nínú ìpàdée wọn.
Obìnrin kan lára àwọn ọmọ ẹgbẹ́ Ìmọ́rọ̀-yéni-yékéyéké, Carolina de Moura, tí òun náà ní ìpín nínú ìdókòòwò Vale, sọ fún O Globo:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
A kò ní dẹ́kun láti máa sọ ohun tí ó ń gbé wa lọ́kàn síta fún aráyé gbọ́.
Iléeṣẹ́ náà gbọdọ̀ lo èrè tí wọ́n bá rí fi tún àwọn odòo wa ṣe àti ṣíṣe àbójútó ẹ̀mí ọmọ ènìyàn.
Ìjọba Tanzania fi Ajìjàgbara Ọmọ Orílẹ̀-èdèe Uganda sí àtìmọ́lé, wọ́n sì lé e kúrò nílùú
Àtẹ̀jáde ìtúmọ̀ 9 Èbìbì 2019 18:05 GMT
Dókítà Wairagala Wakabi [Àwòrán láti CIPESA tí a fi àṣẹ lò]
Wairagala Wakabi, àgbà ọ̀jẹ̀ ajàfẹ́tọ̀ọ́ ẹ̀rọ ayárabíàṣá tí ó wá láti Uganda, di ẹni àtìmọ́lé ní Pápákọ̀ òfuurufú Julius Nyerere International Airport ní Dar es Salaam, Tanzania lọ́jọ́ 25 oṣù Igbe.
A fi ìwé pe Wakabi kí ó wá á sọ̀rọ̀ níbi ètò Àyájọ́ Àwọn Olùgbèjà Ẹ̀tọ́ Ọmọnìyàn ní Tanzania ọlọ́dọọdún tí Àgbáríjọ Olùgbèjà Ẹ̀tọ́ Ọmọnìyàn ti Tanzania (THRDC) jẹ́ olùgbàlejò.
Wakabi ni Olùdarí Àgbà Ìfọwọ́sowọ́pọ̀ Ètò-ìmúlò Ìmọ̀-ẹ̀rọ Gbogboògbò fún Ìlà-Oòrùn àti Gúúsù Ilẹ̀ Adúláwò (CIPESA), ọ̀kan gbòógì nínú ilé-iṣẹ́ tí ó ń ṣe ètò tí ó dá lórí ètò-ìmúlò ẹ̀rọ ayélujára àti òmìnira ọ̀rọ̀ sísọ ní orí ayélujára ní ilẹ̀ Adúláwò.
Lẹ́yìn ọ̀pọ̀lọpọ̀ wákàtí tí a fi ọ̀rọ̀ wá Wakabi lẹ́nu wò, tí wọn kò sì jẹ́ kí ó rí agbẹjọ́rò, a dá a padà sí Uganda.
Àwọn aṣojú láti Àgbáríjọ Olùgbèjà Ẹ̀tọ́ Ọmọnìyàn gbìyànjú láti jà fún un, àmọ́ a sọ fún wọn wípé fún “àǹfààní ìlú" ni a fi dá Wakabi padà sí ìlúu rẹ̀:
Bí ó ti lẹ̀ jẹ́ pé ìṣẹ̀lẹ̀ náà kò ju wákàtí díẹ̀ lọ, ó mú ìjáyà ńlá bá àwọn ajàfẹ́tọ̀ọ́ ní agbègbè náà, tí ọ̀ràn ìwà àìtọ́ tí orílẹ̀-èdèe Tanzania ń wù sí àwọn ajìjàgbara àti oníṣẹ́-ìròyìn ń peléke sí i.
Nínú oṣù Belu ọdún tí ó ré kọjá, àwọn òṣìṣẹ́ Ìgbìmọ̀ tí ó ń Dáàbò bo Oníṣẹ́-ìròyìn, Angela Quintal àti Muthoki Mumo di ẹni àtìmọ́lé fún ọ̀pọ̀ wákàtí ní Dar es Salaam, Tanzania, tí ìwé ẹ̀rí ọmọ-ìlú-fún-ìrìnnàa wọ́n di gbígbà lọ́wọ́ọ wọn.
Human Rights Watch sọ wípé lábẹ́ ìṣàkóso ìjọba Ààrẹ John Magufuli Tanzania ti rí “ìrésílẹ̀ ìbọ̀wọ̀ fún òmìnira ọ̀rọ̀ sísọ, ìkẹ́gbẹ́ àti àpéjọ dé ojú àmì"
Ní ọdún-un 2015, Orílẹ̀èdè Olómìnira Ìṣọ̀kan Tanzania kéde Ìgbésẹ̀ Ìrúfin Orí Ẹ̀rọ Ayélujára.
Ní àárín ọdún kan tí a kéde òfin yẹn, ó ti tó bí ọmọ orílẹ̀ èdèe Tanzania 14 tí òfín ti mú tí a sì ti dálẹ́jọ́ lábẹ́ òfin fún pé wọ́n sọ̀rọ̀ mọ́ṣààsí sí ààrẹ lórí ẹ̀rọ alátagbà.
Pẹ́pẹ́yẹ gbé ọmọ pọ̀n nínú oṣù Ẹrẹ́nà ọdún-un 2018 nígbàtí a gba Ìlànà Ẹ̀rọ Ayárabíàṣá (Ohun orí ayélujára) àti Ìtàkùrọ̀sọ Ìfìwéránṣẹ́ wọlé tí ó mú un ní túláàsì fún àwọn akọbúlọ́ọ̀gù láti fi orúkọ sílẹ̀ tí wọ́n á sì san owó orí tí ó tó bíi US $900 lọ́dún kí wọn ó tó lè gbé àtẹ̀jáde sí orí ayélujára.
Èyí mú kí ọ̀pọ̀lọpọ̀ búlọ́ọ̀gù aládàádúró ó wọ òkùnkùn.
Ìpalẹ́numọ́ iléeṣẹ́ akọ̀ròyìn aládàádúró  nípasẹ̀ àwọn àdàlù ìṣíwèé fún ilé iṣẹ́ akọ̀ròyìn àti ìrókẹ́kẹ́ mọ́ oníṣẹ́-ìròyìn ti di ìdẹ́rùbà, ìkóra-ẹni-ní-ìjánu àti ìbẹ̀rù láti sọ èrò ọkàn ẹni nípa àwọn olórí orílẹ̀ èdè náà.
Àtìmọ́lé àti ìdápadà Wakabi sí Uganda jẹ́  ìtẹ̀síwájú ìdojú-ìjà-kọ òmìnira ọ̀rọ̀ tòun èrò ọkàn ẹni ní Tanzania.
Oníròyìn Orí ẹ̀rọ-alátagbà Luis Carlos Diaz di àwátì ní Venezuela
Àtẹ̀jáde ìtúmọ̀ 13 Ẹrẹ́nà 2019 9:08 GMT
“Níbo ni Luis Carlos wà?
" Àwòrán ìpolongo orí ayélujára tí Provea taari síta.
Wọ́n sọ ìgbà tí a pè é kẹ́yìn àti túwíìtì tí ó tẹ̀ kẹ́yìn nínú àwòrán náà.
Ní ìrọ̀lẹ́ ọjọ́ 11, oṣù Ẹrẹ́nà olùfèsì sí ọ̀rọ̀ ìṣèlú Naky Soto tí ó tún jẹ́ aya akọ̀ròyìn àti ajììjàǹgbara iṣẹ́ ìròyìn tí ó jẹ́ ọmọ orílẹ̀ Venezuela, Luis Carlos Díaz túwíìtì pé òun ti ń wá ọkọ òun fún wákàtí márùn-ún.
[Ìròyìn tí ó tẹ̀ wá lọ́wọ́] Àjọ àwọn Òṣìṣẹ́ Ìròyìn (SNTP lédè Spanish) jábọ̀ pé àwọn Agbófinró Ọ̀tẹlẹ̀múyẹ́ Bolivaria (SEBIN) ti fi Luis Carlos sí àtìmọ́lé.
PÀJÁWÌRÌ Àjọ Sebin kan fìdíi rẹ̀ múlẹ̀ pé akọ̀ròyìn Luis Carlos Diaz ti wà ní àhámọ́ àwọn ọlọ́pàá yẹn.
Wọ́n yọ àwọn ohun ìjà ti akọ̀ròyìn Marco Ruiz, Luz Mely Rehes àti Federico Black [pẹ̀lú àwọn ọmọ ẹgbẹ́ òṣìṣẹ́ ìròyìn.
Wákàtí díẹ̀ sẹ́yìn, Soto túwíìtì pé àwọn ti ń wá Luis Carlos Díaz fún wákàtí márùn-ún:
@LuisCarlos wà ní orí kẹ̀kẹ́ẹ rẹ̀, ṣùgbọ́n láti aago 5:30 ni mi kò ti gbúròó rẹ̀ mọ́, bẹ́ẹ̀:
– Kò sí ní ilé iṣẹ́ ìgbóhùnsáfẹ́fẹ́ náà
– Kò sí nílé
– Kò tíì túwíìtì
– Kò gbé ìpèe rẹ̀
– Kò fèsì sí àtẹ̀jíṣẹ́ tàbí iṣẹ́-ìjẹ́ oríi WhatsApp
[Ìròyìn tó tẹ̀wá lọ́wọ́] Luz Mely Reyes tí ìṣẹ̀lẹ̀ náà ṣe ojúu rẹ̀, fi tó wa létí nípa bí àwọn Agbófinró SEBIN ṣe yẹ ilée Díaz pẹ̀lú ilée Soto náà wò.
Ìsọ̀kan àwọn Oníròyìn náà fẹ ọ̀rọ̀ náà lójú:
NÍ KÍÁKÍÁ Ní dédé àsìkò yìí, ní dédé agogo 3:00 òwúrọ̀ kùtùkùtù, ìgbìmọ̀  láti àjọ Amúninípá dé ilé oníròyìn àti ajà-fún- ẹ̀tọ́ọ ọmọ ènìyàn Luis Carlos Díaz, tí ó ti di ẹni àwátì láti agogo 5:30 ìrọ̀lẹ́ #NiboNiLuisCarlosWa.
Àwọn ajàfúnẹ̀tọ́ ọmọnìyàn àti àjọ òmìnira ọ̀rọ̀ sísọ náà darapọ̀ mọ ìpolongo yìí pẹ̀lú #DondeEstaLuisCarlos (Níbo ni Luis Carlos wà?
), tí ó jẹ́ pé, ní báyìí, ni àkọlé tí ó gbajúmọ̀  ní orí ìkànnì ayélujára Twitter ti Orílẹ̀ Èdè Venezuela.
Díaz jẹ́ ajábọ̀ ìròyìn àti a-jà-fún-ẹ̀tọ́-ọmọ ènìyàn tí ó jẹ́ ògbólógbòó ajàfúnẹ̀tọ́ òmìnira ọ̀rọ̀ sísọ tí wọ́n sì mọ ìṣe rẹ̀ fún un l'órílẹ̀ èdè Venezuela àti òkè òkun fún ìdásọ́rọ̀ àti ìtakò ìjọba Nicholas Maduro.
Ó ti tó ìgbà díẹ̀ kan tí ó ti ń ṣiṣẹ́ pẹ̀lú ìyàwó rẹ̀ àti olùdásọ́rọ̀ òṣèlú tí ó gbajúmọ̀ n nì, Naky Soto, tí wọn sì ń ṣe ìgbéjáde àwọn fídíò àti ètò Ìgbóhùnsáfẹ́fẹ́ lórí ayélujára èyí tí ó dá lórí ìṣèlú àti ẹ̀tọ́ ọmọ ènìyàn ní Venezuela.
Ó ti ṣiṣẹ́ gẹ́gẹ́ bí akọ́ni àti olùgbé-lárúgẹ ìdásílẹ̀ àyè ọ̀tọ̀ fún àwọn ará ìlú àti àwọn àkànṣe eto ìgbóhùn sáfẹ́fẹ́ tí kò lọ́wọ́ ìjọ̀ba nínú.
Díaz tún jẹ́ olùkópa nínú ẹgbẹ́ Ohùn Àgbáyé fún ọdún mẹ́wàá.
Lọ́dọ̀ tèmi, Luis Carlos jẹ́ onílàákàyè ẹ̀dá kan, ó gbọ́njú nínú ìròyìn gbígbà àti ìkànsì-ara-ẹni nínú Venezuela ti wa yìí tí kò fara rọ.
Ó ti ṣe àwárí ìjápọ̀ nínú ìlú (láti ìtakò sí ibi ìṣẹ̀ṣe) #NiboniLuisCarlosWa.
Láàrin ọjọ́ péréte tó ṣíwájú ìpòóráa rẹ̀, ètò ìkàn-sára- ẹni ti ìjọba Con el Mazo Dando ṣàfihàn fídíò tí Díaz sọ̀rọ̀ nínúu rẹ̀.
Atọ́kùn ètò ọ̀hún, olóṣèlú Diosdado Cabello, rò kàn pé Díaz lọ́wọ́ sí ìfẹ̀hónú hàn àìsí ináa mọ̀nàmọ̀nà tí ò lọ jákèjádò orílẹ̀ èdè èyí tí ó mú kí àwọn ọmọ Venezuela máa gbé nínú òkùnkùn fún ó lé ní wákàtí mẹ́rin lé lógún lọ́jọ́ 7 àti 8 Oṣù Ẹrẹ́nà
Kò sí ẹ̀rí tí ó fi ẹsẹ̀ rinlẹ̀.
Wákàtí méje ti ré kọjá lọ tí Luis Carlos Díaz ti di àwátì.
[Díaz] jẹ́ oníròyìn fún ilé iṣẹ́ ìgbóhùnsáfẹ́fẹ́ Unión Radio Noticias , ó sì tún jẹ́ ajàfúnẹ̀tọ́ ọmọnìyàn.
Àwa ní olú ilé iṣẹ́ẹ SEBIN headquarters àti pé wọ́n ní àwọn kò ní í [ní àhámọ́ àwọn] #NiboNiLuisCarlosWa.
[Ìròyìn tí ó tẹ̀ wá lọ́wọ́: they wọ́n pàpà jẹ́wọ́ wípé [Diaz wà ní akolóo wọn]
Akọ̀ròyìn Vladimir Villegas sọ wípé kò rí bẹ́ẹ̀ mọ́ wípé ìjọba ni ó fi ọwọ́ agbára mú u:
radionet Luis Carlos Díaz, ti wà nínú àtìmọ́lé agbófinró Ìlú.
A bá a kẹ́dùn ipò tí ó wà.
A béèrè fún ìtọ́sọ́nà nípa mímọ ibi tí ó wà, àti ìbọ̀wọ̀ fún ẹ̀tọ́ ọmọnìyàn-an rẹ̀.
Ẹgbẹ́ Ohùn Àgbáyé dúró ṣinṣin pẹ̀lú Luis Carlos, ẹbíi rẹ̀, àti oníròyìn aládàáṣiṣẹ́ gbogbo  àwọn tí ó ń mú ìjọba ṣe bí ó ti yẹ ní Venezuela.
À ń retíi rẹ̀ kí ó dé kíákíá ní àlàáfíà ara àti ẹ̀mí, a ó máa gbé àwọn ìròyìn síta nípa ìròyìn yìí bí ó ba ṣe ń tẹ̀ wá lọ́wọ́.
Ìwé àbádòfin ìlò ẹ̀rọ alátagbà yóò pa òmìnira ọ̀rọ̀ sísọ lórí ayélujára ní Nàìjíríà
Ìwé àbádòfin náà yóò fi àṣẹ fún ìṣánpa ẹ̀rọ ayélujára ní Nàìjíríàj
Àtẹ̀jáde ìtúmọ̀ 3 Ọ̀pẹ 2019 15:10 GMT
Aṣojú Mohammed Sani Musa ni agbátẹrùu ìwé àbádòfin ìlò ẹ̀rọ alátagbà.
Àwòrán àgékù láti ibùdó Channel Television You Tube .
Lọ́jọ́ 20 oṣù Belu, Ìwé Àbádòfin tí ó fi Ààbò fún Irọ́ àti Màkàrúrù tí ó rọ̀ mọ́ ọn ti ọdún-un 2019, tí a mọ̀ sí “ìwé àbádòfin ìlò ẹ̀rọ alátagbà," tí Aṣojú kan tí orúkọ rẹ̀ ń jẹ́ Mohammed Sani Musa ṣe agbátẹrùu rẹ̀, ti di kíkà nínú ìgbìmọ̀ fún ìgbà kejì.
Èròńgbà ìwé àbádòfin ìlò ẹ̀rọ alátagbà náà ni láti dẹ́kun àwọn àhesọ àti gbólóhùn tí kì í ṣe òtítọ́ lórí ẹ̀rọ ayélukára bí ajere.
Bí-ó-ti-lẹ̀-jẹ́-wípé, kì í ṣe láti fi òfin de ìlò ẹ̀rọ alátagbà ni ìwé àbádòfin náà dá lé lórí, àmọ́ ṣá, ó máa pa òmìnira ọ̀rọ̀ sísọ lórí ayélujára, ìsọ alátakò ìjọba di ọ̀daràn àti fífi àtìpà ẹ̀rọ ayélujára fúngbà díẹ̀ sínú ìwé òfin.
Àtẹ̀pa bí erín bá tẹ koríko ni àwọn ọmọ Nàìjíríà tẹ irú ìwé àbádòfin báyìí pa ní ọdún-un 2016.
Ẹ̀ṣẹ̀ ni bí o bá gbó ìjọba lẹ́nu (tako ìjọba)
Gẹ́gẹ́ bí Abala 1A ti ṣe ṣàlàyé, èròńgbà ìwé àbádòfin yìí ni láti “[máà jẹ́] kí ìgbéjáde ọ̀rọ̀ tí kò ní òtítọ́ kan nínú tàbí èyí tí ẹ̀ríi rẹ̀ kò f'ẹsẹ̀ rinlẹ̀ tó ó jáde ní Nàìjíríà." Yóò yọ ọwọ́ kílàńkó àwọn àtẹ̀jáde irọ́ tí ó lè kó orílẹ̀ èdèe Nàìjíríà sí" ìyọnu," láwo láì gbàgbée àwọn ọ̀ràn bíi ètò ìlera gbogboògbò, ààbòo gbogboògbò,"ìbalẹ̀-ọkàn-an gbogboògbò tàbí ìṣúná owóo gbogboògbò" àti" àwọn ìbáṣepọ̀ orílẹ̀-èdèe Nàìjíríà pẹ̀lú àwọn orílẹ̀ èdè mìíràn."
Abala 1c sọ bí ìwé àbádòfin náà yóò ṣe “mú, ṣàkóso àti fi ààbò bo ìlònílòkulò àwọn ìṣàmúlò àti ẹ̀rọ adánìkanṣiṣẹ́ orí ẹ̀rọ ayélujára." Ní àlàyé síwájú sí i, kò sí ohun tí ojú òfin tuntun náà kò leè tó bí ó bá ti jẹ́ lórí ayélujára — lábẹ́ àbùradà à ń gbógun ti àhesọ àti irọ́ pọ́nbẹ́lẹ́.
Ọ̀run ń ya bọ̀ ni ìwé àbádòfin ìlò ẹ̀rọ alátagbà náà, kò yọ ẹnìkan sílẹ̀, gbogbo ọmọ orílẹ̀ èdèe Nàìjíríà ni yóò bá, kò kan agbègbè tàbí ibi tí ènìyàn fi ṣe ibùgbé, máà ṣe é l'oògùn máà mọ́, ọwọ́ àwọn ológìnní ojú tólé ojú tóko ni “gbólóhùn irọ́ tí kò ní ẹ̀rí" tí ó bá gba òpópónà ẹ̀rọ ayélukára bí ajere Nàìjíríà yóò bọ́ sí.
Abala 3a sí b(i) ti ìwé àbádòfin ìlò ẹ̀rọ alátagbà sọ wípé:
Ẹnikẹ́ni kò gbọdọ̀ wu ìwà kíwà kan nínú tàbí lẹ́yìn odi Nàìjíríà láti tari gbólóhùn tí kò ní òtítọ́ kan tí a kò leè fi ẹ̀ríi rẹ̀ múlẹ̀ síta; àti àgbésórí afẹ́fẹ́ ayélujára gbólóhùn t'ó lè kó orílẹ̀ èdèe Nàìjíríà síta bí ọmọ ọjọ́ mẹ́jọ nípa ti ààbò ìlú.
Ọ̀ràn-an ti “ààbò orílẹ̀-èdè" ni orí Èṣù tí òfin náà dúró lé láti pa ẹ̀tọ́ sí òmìnira ọ̀rọ̀ sísọ mọ́.
Àmọ́ kò tán síbẹ̀, kò sí ẹní tó lè tako ìjọba Nàìjíríà tàbí gbó o lẹ́nu nítorí kì í ṣ'àṣìṣe.
Ní Abala 3b(vi), gbólóhùn tí ó bá yẹpẹrẹ “ojúṣe tàbí ìṣe, tí ó jẹ́ ti ìjọba lójú ará ìlú" kò leè la orí ayélujára kọjá.
Gẹ́gẹ́ bí Abala 3b(v) ti ṣe fi hàn, èyí ní í ṣe pẹ̀lú gbólóhùn tí ó: “fa ìmúnilọ́tàá, tí a sọ sí ẹnìkan tàbí ìtara láàárín àwọn ènìyàn." Èyí léwu nítorí ó fi àyè gba àwọn onípò àṣẹ láti lo agbára nílòkulò.
Ta ní í sọ bóyá gbólóhùn kan lè fa rògbòdìyàn?
Ìyẹn túmọ̀ sí wípé lílo inú kan tàbí mímú àwọn olóṣèlúu mú ìléríi wọn ṣe lè já sí ìkórìíra lójúu wọn.
Owó ìtanràn fún ẹni tí ilé ẹjọ́ bá dá lẹ́bi tó láàárín ẹgbẹ̀rún 200 àti ẹgbẹẹgbẹ̀rún 10 owó naira [tí ó tó $556 sí $28,000 owó orílẹ̀ èdèe United States], ìtìmọ́lé fún ọdún mẹ́ta tàbí méjèèjì.
Àṣẹ fún Àjọ Agbófinró láti ṣán ẹ̀rọ ayélujára pa fúngbà díẹ̀
Ìwé àbádòfin ìlò ẹ̀rọ alátagbà náà fún ìjọba lágbára bí ó ṣe hù wọ́n láti ṣán ẹ̀rọ ayélukára bí ajere pa nígbàkúùgbà tí ó bá lérò wípé ó tọ́, nípasẹ̀ “Àṣẹ Ìdígàgá Ìráyè" láti lo ayélujára bí ó ti ṣe wà ní Abala 12, òǹkaye 3:
Ẹ̀ka Agbófinró leè fi àṣẹ fún Àjọ Ìgbóhùnsáfẹ́fẹ́ Nàìjíríà NCC [Nigerian Communications Commission – tí ó ń ṣe bòńkárí ìtàkùrọ̀sọ orí ẹ̀rọ ayárabíàṣá] láti pa á láṣẹ fún apèsè àyè sí ìlò ẹ̀rọ ayélujára kí ó gbé ìgbésẹ̀ lójú ẹsẹ̀ tí ò ní mú àwọn òǹlò rí àyè lo ayélujára ní Nàìjíríà.
Àwọn apèsè ayélujára gbọdọ̀ tẹ̀lé òfin ìdígàgá yìí tàbí kí wọ́n ó sanwó ìtanràn tí ó tó ẹgbẹẹgbẹ̀rún 5 sí 10 owó naira [$14,000-28,000 USD].
Ní àfikún, ìwé àbádòfin náà fi àrídájú ààbò bo àwọn apèsè iṣẹ́ ẹ̀rọ ayélujára tí kò ní mú wàhálà “ará ìlú tàbí bẹ́ẹ̀" tí kò bá à lè jáde láti ìdájọ́ kan tí ẹnikẹ́ni kò bá pè wọ́n fúnopé “wọ́n tẹ̀lé òfin ìdígàgá ìráyé" sí ayélujára, ìyẹn bí abala 12, òǹkaye 5 ṣe fi lélẹ̀.
Ìtẹ́rí ẹ̀tọ́ ọmọnìyàn náà ṣ'ókùnkùn sí i nítorí wípé òfin náà gba àwọn ọlọ́pàá láyè lábẹ́ òfin láti pa àṣẹ ìdígàgá-àyè bí ó ti ṣe hù wọ́n.
Abala 15a sọ wípé “iṣẹ́ ọpọlọ" ọlọ́pàá ní àsìkò “ìṣèwádìí ẹ̀rí tó dájú" jẹ́ kókó láti fagilé ìṣánpá ẹ̀rọ ayélujára ní orílẹ̀ èdè náà.
Ní ìparí, “kò sí àyè fún ẹjọ́ọ kò tèmi lọ́rùn ní Ilé-ẹjọ́ Gíga" [Abala 13(2)] tí eẹnikẹ́ni lè fi yẹ ìdígàgá sílẹ̀ láì máà kọ́kọ́ tọ ọlọ́pàá lọ láti fagilé òfin ìdígàgá náà.
Ipa èyí hàn gbàgàdà — ẹnikẹ́ni kò ní leè gba ilé ẹjọ́ lọ fún ìgbèjà ìfẹ̀tọ́ ẹni dunni yìí tí ìdígàgá náà ṣì wà.
Àwọn aṣojú-ṣòfin tí ó wà lẹ́yìn ìwé àbádòfin ẹ̀rọ alátagbà náà
Àwọn aṣojú-ṣòfin mẹ́ta kan ni ó gbé ìwé àbádòfin náà sórí nínú ìgbìmọ̀, ilé ìgbìmọ̀ àgbà: Mohammed Sani Musa (agbátẹrùu ìwé àbádòfin), Abba Moro àti Elisha Abbo.
Ilé-iṣẹ́ẹ Mohammed Sani Musa, Activate Technologies Limited, ni ó kó ẹ̀rọ Ìwé-pélébé Ìdìbò Alálòpẹ́ (PVCs) tí a lò fún ìbò ọdún-un 2019, nígbà tí ó jẹ́ òǹdíjedupò lábẹ́ ẹgbẹ́ olóṣèlúu tí ó ń tukọ̀ ètò ìṣèlú lọ́wọ́ All Progressives Congress (APC) fún Aṣojú Ìlà-Oòrùn Niger, ìyẹn gẹ́gẹ́ bí ilé iṣẹ́ aṣèwádìí, Premium Times ṣe tẹ̀ ẹ́ jáde.
Àjọ Elétò (INEC) gba ẹ̀sùn náà mọ́ra.
Ọ̀ràn yìí fi hàn pé àwọn alákòóso ìbò tí ó kọjá kò ṣiṣẹ́ láì lọ́wọ́ àwọn alágbára ń'nú.
Ishaku Elisha Abbo ti ẹgbẹ́ alátakò People’s Democratic Party (PDP) jẹ́ aṣojú tí ó ń ṣojú Ẹkùn-un Àríwá Adamawa ní Ìpínlẹ̀ Adamawa, ní ìlà-oòrùn àríwá orílẹ̀ èdèe Nàìjíríà.
Nínú oṣù Agẹmọ 2019, ní ìṣojú ọlọ́pàá, Abbo ṣe àṣemáṣe pẹ̀lú òṣìṣẹ́bìnrin kan nínú ìsọ̀ ohun ìbálòpọ̀ ní olú-ìlú Nàìjíríà ní Abuja.
Lẹ́yìn tí àwòrán càṣemáṣe náà fọ́n ká sórí ẹ̀rọ alátagbà, Abbo offered mọ ìwàa rẹ̀ lẹ́bí, ó sì bẹ̀bẹ̀.
Abba Moro, tí í ṣe ọmọ ẹgbẹ́ẹ PDP, ni aṣojú fún ẹ̀ka Gúúsù Benue, àárín gbùngbùn àríwá Nàìjíríà.
Ní ọjọ́ 15, oṣù Ẹrẹ́nà, ọdún-un 2014, Moro, tí í ṣe ọ̀gá pátápátá ètò abélé, ló wà nídìí ìṣẹ̀lẹ̀ abanilọ́kànjẹ́ Ìgbanisíṣẹ́ Ẹ̀ṣọ̀ aṣọ́bodè Nàìjíríà tí àwọn ọ̀dọ́langba tí ó tó bíi ẹgbẹẹgbẹ̀rún 6 tó fẹ́ àyè iṣẹ́ ẹgbẹ̀rún 4 tí ó ṣí sílẹ̀ nínú iléeṣẹ́ Ẹ̀ṣọ̀ Aṣọ́bodè Nàìjíríà tí wọ́n kóra jọ níbi orísìírísìí jákèjádò orílẹ̀ èdè náà.
Ìṣẹ̀lẹ̀ tí ó burúkú jáì náà tí ó ṣekú pa ogún ènìyàn àti ìpalára fún ọ̀pọ̀ èèyàn.
Moro gbà nínú of owó ìwáṣẹ̀ tí àwọn awáṣẹ́ san tí ó ń lọ bíi ẹgbẹẹgbẹ̀rún 675 owóo naira [ $1.8 USD].
Moro kó owó sápòo rẹ̀ bẹ́ẹ̀ náà ó fo òfin ìgbanǹkan Aṣọ́bodè dá.
‘Kò nílò ìdákẹ́ jẹ́jẹ́, ìbẹ̀rù bojo tàbí ìkáàánú-araẹni’ – #SayNoToSocialMediaBill!
Nípa lílo àmì #SayNoToSocialMediaBill, àwọn ọmọ orí ayélujára orílẹ̀ èdèe Nàìjíríà bọ́ sóríi Twitter láti sọ èrò ọkàn-an wọn:
Nínú gbólóhùn kan, Amnesty International fajúro sí lílo “àwọn òfin tí ó ń fìdìí ìfojú ẹ̀tọ́ ọmọnìyàn gbolẹ̀ múlẹ̀" nítorí pé kò ní pa àwọn ọmọ Nàìjíríà lẹ́nu mọ́ “láti máà sọ èrò ọkàn-an wọn" tí yóò sì tún “rán wọn lọ s'ẹ́wọ̀n fún wípé wọ́n ṣe bẹ́ẹ̀."
Lábẹ́ àbùradà à ń dẹ́kun gbólóhùn irọ́ àti ọ̀rọ̀ àhesọ, ń gbèrò ìṣòfin tí kò ní ìfẹ́ ará ìlú lọ́kàn.
Ó jẹ́ ohun ìyàlẹ́nu, àwọn olóṣèlúu ló léwájú níbi ká gbé gbólóhùn irọ́ sórí ayélujára.
Ẹgbẹ́ olóṣèlúu tí ó ń jẹ lọ́wọ́ àti ẹgbẹ́ alátakò gbòógì sọ Twitter di pápá ogun fa ọ̀rọ̀ ìkórìíra ẹlẹ́yàmẹ́lẹ́yá, ìròyìn tí kò pójú òṣùwọ̀n àti ọ̀rọ̀ ẹ̀tàn lásìkò ìdìbò ààrẹ ọdún-un 2019.
Kà síwájú sí i:
Ẹ̀rọ alátagbà fa ọ̀rọ̀ ìkórìíra ẹlẹ́yàmẹ́lẹ́yá, ìròyìn tí kò pójú òṣùwọ̀n àti ọ̀rọ̀ ẹ̀tàn lásìkò ìdìbò ààrẹ ọdún-un 2019
Twitter di pápá ogun fún gbólóhùn irọ́ lásìkò ìdìbò orílẹ̀-èdèe Nàìjíríà ọdún-un 2019
Ní àkókò bíi ti òmìnira ọ̀rọ̀ sísọ ní Nàìjíríà tí a wà yìí, ọ̀rọ̀ ọlọ́pọlọ láti ẹnu òǹkọ̀wé orílẹ̀-èdèe Amẹ́ríkà Toni Morrison tí ó mú ìrétí dání:
‎Èyí ni ìgbà tí àwọn ayàwòrán ń ṣiṣẹ́.
Kò sáyé fún ìsọ̀rètínù, kò sáyé fún ìkáàánú-ara, kò nílò ìdákẹ́ jẹ́jẹ́, kò sí àyè fún ìbẹ̀rù bojo.
A sọ, a kọ, a p'èdè.
Ìwé àbádòfin ìlò ẹ̀rọ alátagbà náà ti jẹ́ kíkà ní ìgbà kejì nínú ìgbìmọ̀ Aṣojú-ṣòfin.
Kí ó tó di òfin, ó gbọdọ̀ gba ìgbìmọ̀ kan tí àwọn aṣojú-ṣòfin yóò yẹ̀ ẹ́ wò.
Ìgbìmọ̀ọtẹ̀ẹ́kótó náà yóò sì jábọ̀ àbájáde àyẹ̀wòo rẹ̀ fún Ìgbìmọ̀ àgbà, láti gbé e yẹ̀ wò, tí wọn yóò tẹ òmíràn jáde fún àyẹ̀wò tí ó kẹ́yìn, kí ààrẹ ó tó bu ọwọ́ lù ú.
A gbọdọ̀ fajú ro sí ìgbésẹ̀ Ìgbìmọ̀ kí wọ́n ba ju ìwé àbádòfin ìlò ẹ̀rọ alátagbà náà dànù sígbó.
Nítorí orílẹ̀ èdèe tí ó gbajúmọ̀ jù lọ nílẹ̀ Adúláwọ̀ yóò yẹ̀ gẹ̀rẹ̀ sí ìjọba ìfipámúnisìn ní kété tí òmìnira ọ̀rọ̀ sísọ bá di títẹ̀ bọlẹ̀.
Ilé ẹjọ́ gíga Tanzania pa á láṣẹ fún ìfòpinsí ìsoyìgì láàárín àgbàlagbà àti ọmọdé láì wo ti ìgbésẹ̀ ìmúpadàa rẹ̀
'Èyí ni ìpinnu tí ó dára jù lọ tí ilé-ẹjọ́ yóò ṣe'
Àtẹ̀jáde ìtúmọ̀ 11 Bẹlu 2019 16:36 GMT
Àwọn Ọmọiléèwé ọmọdébìnrin ní Tanzania dúró fún àwòrán lọ́jọ́ 10 oṣù Agẹmọ ọdún-un, 2007.
Fanny Schertzer ni ó ya àwòrán, a lò ó pẹ̀lú àṣẹ láti Wikimedia Commons, CC BY 2.0.
Nínú oṣù Ọ̀wàrà 2019, ilé ẹjọ́ gíga Tanzania ṣe ìdímú ṣinṣin ìdájọ́ ọdún-un 2016  tí ó pàṣẹ ó kéré jù, ọmọbìnrin àti ọmọkùnrin gbọdọ̀ pé ọmọ ọdún méjìdínlógún kí ó tó ṣe ìgbéyàwó.
Àjọ ọba orílẹ̀ èdèe Tanzania gbéègbésẹ̀ láti ṣe ìmúpadà ìpinnu yìí, nítorí wípé àwọn ọmọdébìnrin ń yára bàlágà àti wípé ààbò ni ìgbéyàwó jẹ́ fún ọ̀dọ́bìnrin aláboyún.
Àmọ́ ní ọjọ́ 23 oṣù Ọ̀wàrà ọdún-un 2019, ìjọba orílẹ̀ èdèe Tanzania pàdánù ẹjọ́ọ kòtẹ́milọ́rùnun rẹ̀ tí àṣẹ ilé ẹjọ́ gíga ṣì dúró: akọ àtabo gbọdọ̀ pé ọjọ́ orí méjìdínlógún kí wọn ó tó ṣe ìgbéyàwó, tí èyí sì ń fi agbára kún ìgbẹ́sẹ̀ ìsoyìgì ọmọdé ní Tanzania.
Gẹ́gẹ́ bí United Nations Population Fund (UNFPA) ti ṣe wí, Tanzania ni ìsoyìgì ọmọdé pọ̀ sí jù lọ lágbàáyé.
Àwọn ọmọ orí ayélujára ṣíra láti fi ìdùnnúu wọn hàn lóríi ìdájọ́ náà.
Àwọn kan kí Rebeca Z.
Gyumi, aláfisùn àti ẹni tí ó lé wájú nínú ọ̀ràn ìsoyìgì àwọn ọmọdé náà.
Gyumi ni olùdásílẹ̀ àti alákòóso àgbà Msichana Initiative (Ètò fún àwọn Ọ̀dọ́mọbìnrin), iléeṣẹ́ tí kì í ṣe tìjọba tí ó ń ró àwọn ọmọdébìnrin lágbára nípasẹ̀ ti ẹ̀kọ́ ìwé.
Ìgbésẹ̀ láti fòpin sí ìsoyìgì ọmọdé ní Tanzania
Lọ́dún-un 2016, Gyumi na ọwọ́ ìka àbùkù sí agbára Òfin Ìgbéyàwó; Law of Marriage Act, 2002 (LMA) tí ó gba obìnrin tí kò tó ọmọ ọdún méjìdínlógún láyè láti ṣe ìgbéyàwó.
Gẹ́gẹ́ bí ìwádìí nípa ìlera Tanzania Demographic and Health Survey (TDHS) ṣe ti ṣàlàyé, ìdá 36 obìnrin tí ọjọ́ oríi wọ́n wà ní 25-49 ní í ṣe ìgbéyàwó kí wọn ó tó pé ọmọ ọdún méjìdínlógún, tí àwọn akẹgbẹ́ẹ wọn lọ́kùnrin sí jẹ́ ìdá 5.
Òfin LMA fi àyè gba ọmọdébìnrin tí ọjọ́ oríi wọn kò ju ọdún mẹ́rìnlá lọ láti ṣe ìgbéyàwó pẹ̀lú ìlọ́wọ́sí ilé-ẹjọ́, ìlọ́wọ́sí òbí fún ọmọ ọdún márùn-ún-dínlógún, nígbà tí ọdún méjìdínlógún jẹ́ ọjọ́ orí tí ó kéré jù lọ fún ọmọkùnrin.
Nípasẹ̀ àwọn aṣojú rẹ̀, Gyumi ṣàlàyé wípé àlàálẹ̀ LMA kọ iyán obìnrin kéré nítorí pé ó fún àwọn ọkùnrin ní àǹfààní ju àwọn obìnrin lọ.
Nítẹ̀síwájú, wọ́n sọ wípé àlàálẹ̀ náà fi ẹ̀tọ́ dídọ́gba ọmọ ènìyàn yí ẹrẹ̀fọ̀ àti pé wọn fi ẹ̀tọ́ àǹfààní sí ẹ̀kọ́ ìwé dun àwọn ọmọdébìnrin.
Gyumi rọ Ilé-ẹjọ́ Gíga láti gbé àlàálẹ̀ LMA tì sẹ́gbẹ̀ẹ́.
Ilé-ẹjọ́ Gíga kò ṣe bẹ́ẹ̀.
Àmọ́ wọ́n rí i lóòótọ́ wípé kò bá òfin mu wọ́n sì fún ìjọba lọ́dún kan láti ṣe àtúnṣe sí ohun tí kò tọ̀nà nínú àlàálẹ̀ LMA.
Nípasẹ̀ aṣojú àgbà àwọn adájọ́, a pa ìjọba láṣẹ láti gbé ọjọ́ orí ìgbéyàwó sí ọdún méjìdínlógún fún obìnrin àti ọkùnrin.
Síbẹ̀, aṣojú àgbà àná banújẹ́ sí ìdájọ́ náà ó sì kọ ìwé àtúnpè-ẹjọ́ sí Ilé-ẹjọ́ Gíga náà:
Pẹ̀lú ìfọwọ́sí àṣẹ ìjọba: mo ti gba ìwé àtúnpè-ẹjọ́ lóríi ẹjọ́ #childmarriage.
Ẹjọ́ òǹkaye 204 ti oṣù Ọ̀wẹwẹ̀ ọdún-un 2017.
Kà síwájú sí i: Mozambique sọ ìsoyìgì ọmọdé di ìwà ọ̀daràn
Àyè fún àtúnpè-ẹjọ́
Láàárín oṣù mẹ́rin ìgbẹ́jọ́, ìjọba gbèrò láti ṣe àtúnpè-ẹjọ́ ọdún-un 2016 tí yó ṣe àtúnṣe sí àlàálẹ̀ LMA èyí tí ó fi àyè gba ọmọdébìnrin ọlọ́jọ́-orí márùn-úndínlógún gẹ́gẹ́ bí ẹni tí ó ti bàlágà fún ìgbéyàwó.
Atẹ́jọ́pè, tí ó jẹ́ aṣojú àwọn adájọ́ ìpínlẹ̀, Mark Mulwambo àti Alesia Mbuya, ṣe àgbékalẹ̀ ìyàtọ̀ ìwà ẹ̀dá obìnrin àti ọkùnrin tí wọ́n sì fi àṣà ìbílẹ̀ àti òfin ẹ̀sìn Ìmàle gbá àtúnpè-ẹjọ́ náà nídìí.
Mbuya sọ wípé ìyàtọ̀ ìwà ẹ̀dá fi ọmọdékùnrin àti ọmọdébìnrin sí “ìsọ̀rí ọ̀tọ̀ọ̀tọ̀" àti pé, òfin fi ojú ọ̀tọ̀ọ̀tọ̀ wò wọ́n.
Ó sọ síwájú sí i wípé nítorí àwọn ọmọdébìnrin máa ń tètè bàlágà ju ọmọdékùnrin lọ ni òfin fi la àlàálẹ̀ bẹ́ẹ̀.
Ó sọ wípé ìgbéyàwó lè fi ààbò bo ọmọdébìnrin tí kò sí nílé ọkọ tí ó ti di abaraméjì láì tó ọjọ́ orí tí ó tọ́.
Ó sọ síwájú sí i wípé ilé ẹjọ́ kùnà bí ó ṣe “ṣe ìmúdọ́gbandọ́gba ọjọ́ orí ọmọ àti ọjọ́ orí tí ó yẹ fún ìgbéyàwó", èyí tí ó túmọ̀ sí wípé ọ̀tọ̀ ni ti tọ́lú ọ̀tọ̀ ni ti tọ́lùú wò, ọ̀tọ̀ ni ó yẹ kí ilé ẹjọ́ ó là kalẹ̀ fún ọjọ́ orí ìgbéyàwó ọkùnrin àti obìnrin.
Àwọn ọmọ orí ayélujára ti yára bu ẹnu àtẹ́ lu ìdí tí àtẹ́jọ́pè fi sílẹ̀ nínú ìgbẹ́jọ́.
Kà síwájú sí i: Mozambique, Cote d'Ivoire gbé ìgbésẹ̀ akọni fún ẹ̀tọ́ àwọn obìnrin àti ọmọdé
Dídọ̀gba abo atakọ
Ìdájọ́ ilé ẹjọ́ náà jẹ́ atọ́ka sí ìfòpinsí àwọn àṣà tí ó ń mú ìpalára bá àwọn ọmọdébìnrin àti onírúurú ẹlẹ́yàmẹyà tòun ìfọwọ́rọ́sẹ́yìn àwọn ọmọdébìnrin ní Tanzania.
Ní ti àjọ United Nations, kí a tó lè yege níbi ti dídọ́gba abo atakọ ní ọdún-un 2030, ìjọba ní láti ṣe àyípadà òfin ìyàsọ́tọ̀ọtọ̀ àti ṣíṣe àmúlò ìṣòfin tí yóò mú ìmúdọ́gba tí à ń sọ wáyé.
Àbájáde ìwádìí ṣe àfihàn-an rẹ̀ wípé ọjọ́ orí tí ó tọ́ láti ṣe ìgbéyàwó bá ìpele ìwé tí ènìyàn kà àti ọrọ̀ tí ènìyán ti kó jọ (TDHS 201) tan.
Ní Tanzania, ó ní ìyàtọ̀ ọdún mẹ́fà tí ó wà láàárín ọmọdébìnrin tí kò lọ sí ilé ìwé àti àwọn tí ó ka ìwé gíga tàbí ìwé gíga jù lọ.
Ní Tanzania, ohun tí kò bá òfin mu ni kí a fẹ́ tàbí fún akẹ́kọ̀ọ́bìnrin lóyún, ẹ̀wọ̀n ọgbọ̀n ọdún ni ẹní bá tasẹ̀ àgẹ̀rẹ̀ sófin yóò fi gbára.
Akẹ́kọ̀ọ́bìnrin tí ó bá lóyún kì í padà sí ilé ìwé pàápàá tí ó bá bímọ tán.
Ìfòfinde ìsoyìgì pẹ̀lú ọmọdé máa ń fi ààbò fún àwọn ọmọdébìnrin, láì ro bí wọ́n ṣe wọ ilé ìwé.
Ní Tanzania, ìgbéyàwó ọmọdébìnrin kì í jẹ kí ọmọdébìnrin ó kàwé tí wọn kò sì ní àǹfààní láti parí ẹ̀kọ́ọ wọn, gẹ́gẹ́ bí èsì ìwádìí láti Tanzania National Survey, 2017 ṣe ní i lákọsílẹ̀.
Ìfòfinde ìsoyìgì yìí ṣe àgbékalẹ̀ ìgbé ayé tó dára fún akẹ́kọ̀ọ́bìnrin láti parí ẹ̀kọ́ọ wọn láì sí ìdádúró.
Pẹ̀lú bẹ́ẹ̀, akẹ́kọ̀ọ́bìnrin tí ó bá fẹ́rakù ṣì ń kojú òfin tí ó ní wọn kò gbọdọ̀ padà wá sílé ìwé.
Ààmì ìdánimọ̀ orílẹ̀ èdèe Jamaica tí Kanye West lò di awuyewuye tí ó dá fìrìgbagbòó lórí ‘ìsààmì’
Ẹrù ọjà pẹ̀lú àkórí nípa Jamaica di títà lórí ayélujára
Àtẹ̀jáde ìtúmọ̀ 26 Ọ̀wàrà 2019 12:50 GMT
Kanye West ń kọrin níbi ayẹyẹ ọlọ́dọọdún Ilé-ọnà ti Ọnà Ìgbàlódé ní Garden benefit, New York City, ọjọ́ 10, oṣù karùn-ún, 2011.
Àwòrán láti ọwọ́ọ Jason Persse, CC BY-SA 2.0.
Ọ̀kọrin tàkasúfèé tí ó jẹ́ ọmọ orílẹ̀ èdèe Amẹ́ríkà Kanye West gbé àríyá “Ìsìn Ọjọ́ Ọ̀sẹ̀" pop-up concert wá sí Kingston,  Jamaica, ní kété tí ìsinmi ọjọ́ ọ̀sẹ̀ fún Àyájọ́ Ọjọ́ Àwọn Málegbàgbé Ọmọ Orílẹ̀-èdè náà (19-21, oṣù Ọ̀wàrà ọdún-un 2019) yóò bẹ̀rẹ̀.
Èyí ni ìgbà àkọ́kọ́ tí ọ̀kọrin náà yóò kó ẹgbẹ́ akọrin ìyìnrere rẹ̀ kúrò ní Amẹ́ríkà, ní ìjẹ́pèe ti agbè fún ìjọba orílẹ̀ èdèe kan tí ó Ja kí ó gbé ètò náà wá sílùú òun.
Síbẹ̀, àríyá náà tí rí ìtakò láti ìbẹ̀rẹ̀ pẹ̀pẹ̀, tí ó Ho forí sọlẹ̀ pẹ̀lú àmì ìdánimọ̀ọ orílè-èdèe Jamaica tí West we lórí ọjà tí ó ń tà lóríi ibùdó ìtakùn àgbáyée rẹ̀ láì gba àṣẹ láti lò ó.
Láàárín ọjọ́ méjì ni ìkéde fi lọ síta, inúu gbàgede Emancipation Park tó wà ní Kingston, olú ìlú orílẹ̀ èdè náà ni bẹbẹ́ ti wáyé — ojú ibi tí ó mú àwọn sọ̀rọ̀sọ̀rọ̀ kan wí tẹnu wọn látàrí àwọn ọ̀rọ̀ tó mú àríyànjiyàn dání tí West sọ nípa òwò ẹrú nínú ìfọ̀rọ̀wánilẹ́nuwò kan báyìí lóṣù karùn-ún ọdún-un 2018.
Ọdún-un 2002 ni gbàgede náà di lílò ní ìbọ̀wọ̀ fún “òmìnira dójú àmì" fún àwọn ẹrú 300,000 ní Jamaica lọ́jọ́ 1, oṣù kẹjọ ọdún-un 1838.
Ó lè jẹ́ èyí gan-an ni oun àkọ́kọ́ nípa àríyá orin náà, ṣùgbọ́n òun kọ́ ni ó gbẹ̀yìn.
Pàápàá jù lọ bí Olóòtú Ètò Àṣà Olivia “Babsy" Grange ṣe bẹnu-àtẹ́ lu àwọn alátakò nígbà tí ó sọ wípé orílẹ̀ èdè náà ṣe àbápín nínú èrè àríyá náà, ní èyí tí aṣagbátẹrù orin kan lérò wípé àríyá náà tí ó ṣe é wò lójú ẹsẹ̀ bí ó ṣe ń lọ lóríi ìtakùn àgbáyée Ìsìn Ọjọ́ Ọ̀sẹ̀, “gba" àwọn ètò tí ó rọ̀ mọ́ àṣà ìbílẹ̀ tí ó jẹ́ ti Ìsinmi àwọn Málegbàgbé Ọmọ orílẹ̀ èdè sẹ́gbẹ̀ẹ́.
Láfikún, àwọn olùgbée Kingston, tí ó bá súnkẹrẹ fàkẹrẹ kòdìmú lọ́sẹ̀ yẹn, fọ àfọ̀tẹ́lẹ̀ làásìgbò àti rọ̀tìrọti bí àwọn tó ṣíwọ́ iṣẹ́ bá ń darí lọ sílé nírọ̀lẹ́.
Láì sí àní-àní, àríyá náà lọ ní ìrọwọ́-ìrọsẹ̀, ẹgbẹẹgbẹ̀rún lọ́nà ẹgbẹ̀rún àwọn Nev orílẹ̀-èdèe Jamaica gbádùn-un àríyá náà  tí àwọn iléeṣẹ́ agbóhùnsáfẹ́fẹ́ orílẹ̀ èdèe Jamaica náà gba ìgbóríyìn fún iṣẹ́ takuntakun tí wọ́n ṣe:
Ìròyìn etíìgbọ́ ìgboro ni wípé ó ṣeé ṣe kí ìgbésẹ̀ wà láti (Ìsìn Ọjọ́-àìkú) láti gba àsẹ èmi-ni-monií/ẹ̀tọ́ oníhun ààmì ìdánimọ̀ọ Kingston, orílẹ̀ èdè Jamaica àti […] ti ẹyẹ olùlànà onírù gígùn.
Mo ti ṣe àwọn ìwádìí kan lórí ayélujára tí mo sì ṣe àwárí láti fi ti ẹ̀rí lẹ́yìn àmọ́ kádàrá kò ṣe mí lóore, mo ṣalábàápàdé ọjàa wọn tí wọ́n ń tà lórí ayélujára tó ní àwọn ààmi ìdánimọ̀ wọ̀nyí, tí ó sì ṣe dọ́gba-n-dọ́gba pẹ̀lú àríyá náà…
Òtítọ́ orílẹ̀ èdèe Jamaica ni wípé àwọn ìjọba àná kò fi ìgbàkan kọbiara sí ìgbéró èto ọrọ̀ Ajée ‘Jamaica’ tàbí àwọn ààmi ìdánimọ̀ tó jẹ́ ti wọn bíi àsíá àti àsíá apata  […] Bákannáà ni ó rí fún orin wa àti ohun tí ó rọ̀ mọ́, Ska, Mento, Rock Steady, Reggae àti bẹ́ẹ̀ bẹ́ẹ̀ lọ.
Ilẹ̀ Jamaica kò tètè lajú sí òwò aṣọ ṣíṣe tí ó ní ààmì pàtàkì erékùṣù tí yóò mú àwọn ènìyàn rà á wìtìwìtì.
Bí a bá fi ètò àríyá ṣe ìgbélárugẹ àwọn ọjà wọ̀nyí nínúu gbàgede Emancipation Park tí ó mú ìlọsíwájú bá ohun tí ó ju aṣọ lọ láti ọ̀dọ̀ ìjọba àti àwọn ọmọ orílẹ̀ èdèe Jamaica náà, pẹ̀lú lílo àwọn ààmìi orílẹ̀ èdè náà ní ọ̀nà àrà.
Mo ti ṣe àkíyèsí wípé Iléeṣẹ́ Ètò Àṣà àti Olùdarí ìlúu Kingston ti ń gbé ìgbésẹ̀ẹ pàjáwìrì láti ra nǹkan padà.
Kí àwọn méjèèjì mọ̀ pé àtúnṣe kì í ṣe nǹkan tó ma yá kíákíá.
Mo lérò wípé ìjọba ní àwọn agbẹjọ́rò tó ká ojú òṣùwọ̀n.
Lóòótọ́, àwọn agbẹjọ́rò ṣì níṣẹ́ láti ṣe láti tú kókó awuyewuye etí aṣọ ti lílo àsíá orílẹ̀ èdèe Jamaica.
Ìrọ́lù ọlọ́pàá tí í mú ikú bá ‘ni ní Guinea bí Ààrẹ Alpha Condé ṣe kọ̀ láì gbé’ jọba sílẹ̀
'Ọ̀pọ̀lọpọ̀ ìlú ti kọ̀yìn síjọba lórí ìgbésẹ̀ yìí.'
Àtẹ̀jáde ìtúmọ̀ 17 Ọ̀wàrà 2019 4:03 GMT
Àgékù ohun tí ó ń ṣẹlẹ̀ ní Guinea láti ìròyìn ránpẹ́ France 24 kan.
Ìwà ipá bẹ́ sílẹ̀ ní Guinea lọ́jọ́ 14 oṣù Ọ̀wàrà, tí ó ti fa ikú ọ̀pọ̀lọpọ̀ ènìyàn tí wọ́n sì ń kó àwọn ènìyàn kiri lẹ́yìn ìyíde ìféhónúhàn tí ó tako ìjọba ààrẹ tí ó wà lórí oyè ìyẹn Alpha Condé, ẹni tí ó ń gbèrò láti yí ìwé-òfin padà kí ó bá fi ààyè gba òun láti lọ fún ìgbà kẹta.
Ojúu pópó olú ìlú náà, Conakry, àti àwọn ìlú tó kù ti di ojú ogun láàárín àjọ agbófinró àti àwọn ọmọ ìlú tó ń fi èhónú hàn.
Iléeṣẹ́ ọlọ́pàá ti lo àǹfààní tuntun tí ó fún wọn láṣẹ láti lo ohun ìjà aṣekúpani bí ó bá dé ojú ẹ̀.
Àwọn afẹ̀hónúhàn ti rán ẹni mẹ́fà sí ọ̀run àjànto, ní èyí tí ó jẹ́ pé ọlọ́pàá kan wà nínúu àwọn tí ó jẹ́ Ògún nípè, ọ̀pọ̀ èèyàn ló sì fi ara pa.
Kà síwájú sí i: Àwọn ẹ̀ṣọ́ aláàbò ní Guinea ti ní àṣẹ láti lo ohun ìjà aṣekúpani
Àwọn afẹ̀hónúhàn kò lọ́wọ́ sí kílàńkó àyípadà sí ìwé-òfin tí wọ́n rí gẹ́gẹ́ bí ìgbésẹ̀ ààrẹ láti wà lórí ipò fún ẹlẹ́ẹ̀kẹ́ta.
Ní tòótọ́, ìwé-òfin náà fi ààyè ọdún méjì gba ẹni tí ó bá wà ní ipò ààrẹ láti ṣèjọba.
Condé, ẹni ọdún 81, yẹ kí sáà rẹ̀ ó parí ní oṣù Ọ̀wàrà ọdún-un 2020.
Àwọn afẹ̀hónúhàn ni a lè ṣá lọ́gbẹ́ jù lọ nítorí wípé wọ́n tasẹ̀ àgẹ̀rẹ̀ sí òfin náà bí Human Rights Watch ṣe pè fún àkíyèsí:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Human Rights Watch sọ lónìí wípé, ìjọba orílẹ̀-èdèe Guinea ti gbẹ́sẹ̀ lé ìfèhònúhàn l'ójúu pópó fún ọdún kan, ó tọ́ka sí ìdojú-ìjà-kọ ààbò ìlú.
Àwọn aláṣẹ ìjọba ìbílẹ̀ ti fọ́n ó tó bíi ogún ìfèhònúhàn ẹgbẹ́ òṣèlú àti àwọn mìíràn ká yángá.
Àwọn ẹ̀ṣọ́ aláàbò ti sọ tajútajú sí àárín àwọn tí kò gbọ́ràn láti tú wọn ká, wọ́n sì kó àìmọye ènìyàn.
Ní ti ìṣẹ̀lẹ̀ òṣèlú náà, àjọ ọba náà ń kéde iṣẹ́-ìjẹ́ tí ó ń tako ara wọn: Ní ọjọ́ 13, oṣù Ọ̀wàrà Ààrẹ Condé fẹ́ ìsọ̀rọ̀-ní-tùnbí-ǹ-nùbí:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Alpha Condé ti pè fún ìsọ̀rọ̀ ní tùnbíǹnùbí ó sì fẹ́ kí ìjókòó gẹ́gẹ́ bí tọmọtìyá tí yóò fi pẹ̀lẹ́pùtù yanjú gbọ́nmi-síi-omi-ò-tóo tí ó ń ṣẹlẹ̀ àti ọ̀nà àbáyọ sí àwọn ìpèníjà tí ó ń kojú orílẹ̀-èdè náà.
Síbẹ̀, Ahmed Tidiane Traoré, olùdámọ̀ràn ipò ààrẹ, sọ lọ́jọ́ tí ó tẹ̀lé e, ìyẹn ní ọjọ́ 12 oṣù Ọ̀wàrà, — ọjọ́ méjì kí ìfẹ̀hònúhàn ó tó bẹ̀rẹ̀, — fún àwọn èrò tó jẹ́ ọ̀dọ́ langba RPG ẹgbẹ́ olóṣèlúu [ruling Reunion of the People of Guinea]:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
A rọ àwọn ọ̀dọ́ ẹgbẹ́ òṣèlú náà láti kún fún ìṣọ́ra ní ojúu pópó.
Àwọn [tí àwọn jẹ́ ajìjàngbara alátakò] ti fa ìṣòro, a pe àwọn ìpẹ́ẹ̀rẹ́ láti inú ẹgbẹ́ náà láti wá ọ̀nà àbáyọ sí ìṣòro tó wà nílẹ̀, àmọ́ kí ẹ máà dojú ìjà kọ ẹnikẹ́ni, kí ẹ máà ba dúkìá kankan jẹ́, ju ìdáàbò bo ara yín lọ.
Gbogbo àwọn oníṣẹ́-ibi ni ó di àwárí tí a ó fi ojúu wọn hàn f'áráyé rí.
Ẹnu méjì àwọn tí ó ń tukọ̀ ìlú ti túbọ̀ mú inú bí ẹgbẹ́ alátakò àti àwọn àjàfẹ́tọ̀ọ́ ọmọnìyàn, ó ní bí ìtakùn globalguinee.info ṣe sọ:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ọjọ́ 14 oṣù Ọ̀wàrà ọdún-un 2019 jẹ́ ọjọ́ Ajé burúkú Èṣù gbomi mu, ní ti ìfèsì sí ìpè àjọ FNDC [Àwọn tí ó ń lé wájú ń'nú Ìdáàbò bo Ìwé-òfin Orílẹ̀-èdè], àwọn ọmọ Guinea tú yáyá tú yàyà sí ojúu títì láti tako ìgbésẹ̀ àtúnṣe sí ìwé-òfin.
Ìkọlù wáyé ní àwọn agbègbè tí ó wà ní àárín olú ìlú orílẹ̀-èdè náà.
Káràkátà dẹnu kọlẹ̀ ní àárín gbùngbùn ibi ìṣàkóso ìlú ní Kalou.
Àwọn tí ó wà ní Àárín àti Odò orílẹ̀ èdè Guinea náà gbọ́ ìpè, wọ́n sì darapọ̀ mọ́ àwọn ọmọ ìlú tó kù.
Ènìyàn díẹ̀ ni ó jáde ní ìgbèríko àti Òkèe Guinea.
Àmọ́ ṣá, ọ̀pọ̀lọpọ̀ ìlú ti kọ̀yìn síjọba lórí ìgbésẹ̀ yìí.
Ní oríi benbere.org, gbàgede ìtàkùrọ̀sọ fún àwọn ọ̀dọ́ ní Mali, akọ̀ròyin búlọ́ọ̀gù Adam Thiam kọ:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Nǹkan kàyèéfì ń lọ lọ́wọ́ lọ́wọ́ báyìí ní Guinea, pẹ̀lú ìrógbàmù tí ó ń wáyé, ọta ìbon ti fọ́ sí ara àwọn afẹ̀hónúhàn tí ó sì ti ṣekú pa ọ̀pọ̀lọpọ̀ọ wọn, ẹ̀jẹ̀ ní ojúu pópó, ìdígàgá ní gbogbo, iná ẹsẹ̀ ọkọ̀ọ sísun àti tajútajú nínú afẹ́fẹ́.
Àwọn ọmọ ìlú orí ayélujára fajúro sí ìṣẹ̀lẹ̀ náà lórí ẹ̀rọ alátagbà:
Bíi ti Blaise Compaoré [olóṣèlúu Burkinabé] Alpha Condé ń forí lé ibi ìparun, ǹjẹ́ yó leè gbóhùn inúbíbí àwọn aráa rẹ̀ bí?
Ó di ọjọ́ iwájú kí á tó mọ̀.
Ní báyìí ṣá, ọkọ̀ ojú omi ti ń ré.
Lọ́jọ́ 15 oṣù Ọ̀wàrà, akọ̀ròyin Guinea  Bhiye Bary kọ:
Ilé ìtòògùn Hamdallaye (#Conakry): àwọn ọlọ́pàá ló jí àwọn ọmọ ìlú kan lójú oorun ní òwúrọ̀ yìí.
Gẹ́gẹ́ bí ẹnìkan ti ṣe sọ, àwọn ọlọ́pàá ń jálẹ̀kùn tí wọ́n sì ń kó ẹrù nílé onílé.
(Àwòrán ní ìpamọ́)#Amoulanfe #Kibaro #Guinee pic.twitter.com/xk6xax8DT0
Nkola Matamba, òǹkọ̀wé àti ajàfẹ́tọ̀ọ́ ọmọnìyan tí ó jẹ́ ọmọ Ìlú Olómìnira Ìjọba ara wa ti Congo, fi ìbánújẹ́ ọkàn hàn:
Ọmọ ẹgbẹ́ alátakò ìgbàkan, tí ó wá fẹ́ yí òfin padà nítorí ìfẹ́ ara rẹ̀ kí ó ba ṣèjòba fún ìgbà kẹta, bóyá kí ó bá jẹ gàba títí tí Ọlọ́jọ́ yóò fi dé, Alpha Condé gan-an ni àpẹẹrẹ ibi tí ó ń fa ìfàsẹ́yìn fún Ilẹ̀-Adúláwọ̀! Ẹ̀yin aráa Guinea, ẹ mú ọkàn le!
#GUINÉE – ó jẹ́ ohun ìyàlẹ́nu.
Ìfẹ̀hònúhàn ìtako ìṣèjọba Condé fún ìgbà kẹta ọjọ́ kan ṣoṣo tí mú ẹ̀mí àwọn ènìyàn lọ.
Sísíwín àwọn olóṣèlú tí ó fẹ́ kú sórí ipò ààrẹ yìí ti ń pọ̀ jù Amoulanfe— Cheikh Fall™ (@cypher007) ọjọ́ 14, oṣù Ọ̀wàrà 2019
Ajìjàǹgbara Guinea Macky Darsalam sọ ti ìgbésẹ̀ láti tọwọ́ bọ èròńgbà àwọn ará ìlú lójú:
Ẹgbẹ́ alátakò Guinea náà kò ní ààbò tí ó lè fi bo araa rẹ̀ lásìkò ìkọlù: àwọn aṣojú aláṣẹ ẹgbẹ́ alátakò gbogbo kò dá sí àríyànjiyàn ìgbìmọ̀ ìjọba mọ́ láti ọjọ́ 11, oṣù Ọ̀wàrà 2019.
Ìwà ipá sí àwọn ẹgbẹ́ olóṣèlú wọ̀nyí ti gba ọ̀nà àrà, bẹ́ẹ̀ ni ibùdó ìtakùn mediaguinee.org ṣe kọ:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
…ní olú iléeṣẹ́ Union of Republican Forces (URF) tí agbègbè Sidya Touré, ìjá wáyé láàárín àwọn ọmọ ẹgbẹ́ alátakò kan àti àwọn tí ó ń fẹ́ ti ìjọba tí ó ti ṣètò tí kò ní jẹ́ kí ìyíde ìfẹ̀hónúhàn náà ó wáyé lọ́jọ́ kan sí ọjọ́ ìfẹ̀hónúhàn ní àwọn agbègbè tí wọ́n ti lẹ́nu.
Ìkọlù náà wá sí òpin lẹ́yìn-in ìkólọ iléeṣẹ́ URF náà tí àwọn ènìyàn mẹ́fà tí kò sí ẹni tó mọ orúkọ àti ẹgbẹ́ olóṣèlú tí wọ́n ń bá ṣe di èrò àtìmọ́lé.
#SexForGrades: Ètò Alálàyé-afẹ̀ríhàn tú àṣìírí ìwà ìyọlẹ́nu ìbálòpọ̀ ní àwọn Ifásitìi Ìwọ-oòrùn Ilẹ̀-Adúláwọ̀
Ìtìjú mú àwọn tí ìṣẹ̀lẹ̀ ṣẹlẹ̀ sí máà leè sọ
Àtẹ̀jáde ìtúmọ̀ 9 Ọ̀wàrà 2019 20:46 GMT
Boniface Igbeneghu, ọ̀jọ̀gbọ́n Ifásitìi Èkó, Nàìjíríà ti bá ẹni tí ó wọ ìbòjú yìí ṣe erée gélé ní àìmọye ìgbà (Àwòrán láti BBC #SexForGrades)
#SexForGrades, ètò alálàyé afẹ̀ríhàn-an BBC kan tí ó dá fìrìgbagbòó lóríi àṣemáṣe eré ìfẹ́ tí àwọn ọ̀jọ̀gbọ́n ifásitì pẹ̀lú àwọn akẹ́kọ̀ọ́bìrin ní Nàìjíríà àti Ghana ti ràn bíi pápá inú ọyẹ́ ní orí ayélujára tí ó sì ti fa àwọn ìbéèrè ọlọ́kanòjọ̀kan nípa ọ̀nà tí a leè gbà dẹ́kùn àṣemáṣe ọ̀hún láwùjọ:
Àgbà iṣẹ́ ìwádìí náà, tí ó di gbígbé jáde ní ọjọ́ kéje oṣù Ọ̀wàrà 2019, tí akọ̀ròyin Kiki Mordi tí kò parí ẹ̀kọ́ọ rẹ̀ látàríi wípé kò fẹ́ ṣe àṣemáṣe pẹ̀lú olùkọ́ní ifásitì rẹ̀ tí ó ń fi ìdíi rẹ̀ rẹmi nínú ìdánwò nítorí wípé kò fún un ṣe ṣe atọ́kùn-un rẹ̀:
Boniface Igbeneghu, Ifásitì Èkó, tí a ká ìwà àṣemáṣe pẹ̀lú àwọn akẹ́kọ̀ọ́bìrin nínú ìwádìí abẹ́lẹ̀ tí BBC ṣe.
Àwòrán láti BBC #SexForGrades.
Ìwádìí tí ó pé wákàtí kan tú àṣìírí ìwà àṣemáṣe ti “eré ìfẹ́ fún ojú-àmì ẹ̀kọ́" ní ifásitì Ìwọ̀-oòrùn Ilẹ̀ Adúláwọ̀ méjì: University of Lagos (UNILAG) ti Nàìjíríà àti University of Ghana.
Boniface Igbeneghu, tí í ṣe kòfẹ́sọ̀ ní ẹ̀ka iṣẹ́ ọnà ti UNILAG, tí ó sì tún jẹ́ àlùfáà Ìjọ Foursquare Gospel, ní Èkó, ń bẹ nínú àwọn olùkọ́ tí òkété bórù mọ́ lọ́wọ́.
A rí Igbeneghu nínúu ètòo BBC náà tí ó kọ ẹnu ìfẹ́ sí ọmọdébìnrin tí ó díbọ́n gẹ́gẹ́ bí ọmọ ọlọ́jọ́ orí mẹ́tàdínlógún tí ó ń wà ìgbanisílé ẹ̀kọ́ láì fura wípé ajábọ̀ ìròyìn tí ó ń ṣe iṣẹ́ ìwádìí abẹ́lẹ̀ fún BBC ni ó ń ṣe.
Igbeneghu sọ báyìí wípé:
Ṣé o kò mọ̀ wípé ọmọbìnrin arẹwà ni ọ́?
Ǹjẹ́ o mọ̀ wípé àlùfáà ìjọ ẹlẹ́sìn ìgbàgbọ́ ni mo jẹ́, àti pé mo tó ẹni àádọ́ta ọdún ṣùgbọ́n bí mo bá fẹ́ ọmọ ọdún mẹ́tàdínlógún ọ̀rọ̀ dídùn àti owó ni ó máa jẹ…
Níbi ìpàdé kan láàárín àwọn méjèèjì, Igbeneghu ṣẹ́ iná pa, ó sì ní kí ọmọdébìnrin náà ó fẹ́nu ko òhun lẹ́nu, tí ó sì tún dì mọ́ ọn gbádígbádí nínúu iyàraa iṣẹ́ẹ rẹ̀ tí ó wà ní títì pa.
Ìjọ Ajíhìnrere Foursquare ti dá Igbeneghu dúró “lẹ́nu iṣẹ́ ìhìn rere".
Bákan náà, Ifásitì Èkó ti lé Igbeneghu kúrò ní ilé ìwé wọ́n sì ti sún ìpèré sí ẹ̀hìn ilẹ̀kùn ilé òṣìṣẹ́ tí wọ́n ń pè ní “yàrá tútù," tí àwọn ọ̀gá olùkọ́ni ti máa ń ṣe àríyá níbi tí wọ́n ti máa ń gba àwọn ọ̀ṣọ́rọ̀ ọmọge lálejò.
Àwọn ìṣẹ̀lẹ̀ ìbànújẹ́ ọdún sẹ́yìn
Àkàrà tí ó tú sépo yìí ti fi gọ̀ngọ̀ fa kòmóòkùn ọ̀rọ̀ jáde lẹ́nu ọ̀gọ̀rọ̀ ọmọ orílẹ̀-èdèe Nàìjíríà ní orí ayélujára pẹ̀lú àmìi #SexForGrades ní oríi Twitter.
Púpọ̀ nínú àwọn òǹlò tí ó jẹ́ abo ní oríi Twitter fi ẹ̀dùn ọkàn-an wọn hàn nípa ìríríi wọn lóríi ìwà erée gélé ti ìbálòpọ̀:
Lọlá Ṣónẹ́yìn, alátinúdáa àjọ̀dún ìwé àti òǹkọ̀wé, ṣàlàyé “ìtìjú ńlá" tí òhún rí nígbà tí amúgbálẹ́gbẹ̀ẹ́ ọ̀gá pátápátá ifásitì kan (DVC) fọwọ́ kan ibi tí kò yẹ kí ó fọwọ́ kàn lára òun:
Àwọn ọ̀jọ̀gbọ́n oníṣìná ilé ẹ̀kọ́ gíga Nàìjíríà ti ba ti àwọn obìnrin jẹ́.
Síbẹ̀síbẹ̀, nítorí ìtìjú àwọn tí ó fi ara pa kì í leè sọ̀rọ̀ síta èyí kò sì jẹ́ kí ó rọrùn láti dá sẹ̀ríà fún àwọn awùwà ìbàjẹ́.
Ní ọdún-un 2016, Ìgbìmọ̀ Àṣòfin mú àbá ẹ̀wọ̀n ọdún márùn-ún wá fún olùkọ́ní tí ilé ẹjọ́ bá dá lẹ́bi àṣemáṣe pẹ̀lú akẹ́kọ̀ọ́ nínú “Ìwé àbádòfin Ìfòpin sí ìwà ìbàjẹ́ ìbálòpọ̀ ní Ilé Ìwé Gíga".
Síbẹ̀, Àjọ Olùkọ́ni Ifásitìi Nàìjíríà kọ ẹ̀yìn sí ìwé àbá yìí, wọ́n ní ó kọ iyán àwọn kéré, nítorí ó kọjú ìjà sí àwọn olùkọ́ àti wípé ó yẹpẹrẹ àṣẹ àti agbára ilé ẹ̀kọ́ gíga.
Ìsọtasí ìwé àbá náà pa òfin náà ní àpakú finínfinfín — èyí kò sì jẹ́ kí ààrẹ ó bu ọwọ́ lù ú.
Ṣé Eré ìfẹ́ fún ojú-àmì Ẹ̀kọ́ #SexForGrades ni ìjìjàngbara ilé ìjọsìn #ChurchToo tuntun?
Nínú oṣù kéje ọdún yìí, gbajúgbajà ayàwòrán-an nì, Bùsọ́lá Dakolo, fi ẹ̀sùn kan Bíọ́dún Fátóyìnbó, àlùfáà àgbà ìjọ  Commonwealth of Zion Assembly (COZA), wípé ó fi ipá bá òun ní àjọṣepọ̀ nígbà tí òhún wà ní ọmọ ọdún mẹ́rindínlógún.
Kà síwájú sí i: Àlùfáà tàbí apanijẹ bí ẹ̀pa?
Ajíhìnrere Oníwàásù nínúu wàhálà ẹ̀sùn ìfipábánilòpọ̀
Fún ọdún mẹ́fà tí ó ré kọjá lọ, Fátóyìnbó aródẹ́dẹ́ ti rí ìfẹ̀sùnkàn ìfipábánilòpọ̀ ọ̀kan-ò-jọ̀kan.
Síbẹ̀, ìfọ̀rọ̀wánilẹ́nuwò tí Dakolo ti fẹ̀sùn kan Fátóyìnbó dá awuyewuye sílẹ̀ lórí ayélukára bí ajere.
Fún ọjọ́ díẹ̀, ilé ìjọsìn náà; #ChurchToo — tí í ṣe àpẹẹrẹ èmi náà ní àgbáyé #MeToo — gba ayélujára kan ní Nàìjíríà.
Ẹ̀sùn yìí fò fẹ̀rẹ̀ láti orí ayélujára sí ìfẹ̀hónúhàn lóríi òpópónà ní àwọn ìlú ńlá ní Nàìjíríà bíi Èkó àti Abuja.
Ìpèsí àkíyèsí ilé ìjọsìn náà #ChurchToo movement rọ ìjọba láti da “ọ̀ràn-an ìjìyà obìnrin àti ọmọdébìnrin dúrò."
Ilé ìjọsìn náà #ChurchToo ṣípayá ìdákẹ́ rọ́rọ́ àmọ́ “ ìbàjẹ́ àṣà ìfipábánilòpọ̀ tí ó ń gbèrú, pàápàá jù lọ ní agbo ìjọsìn" ní Nàìjíríà.
Ó fún àwọn obìnrin ní àǹfààní láti wí ti ẹnu wọn.
Bíi ti #ChurchToo, ìké tantan eré ìfẹ́ fún ojú-àmì ẹ̀kọ́ #SexForGrades ti fẹ ìdí ìlòkulò agbára tí ó bí ìwà àṣemáṣe ti ìbánilájọ̀ṣepọ̀ tí àwọn obìnrin kò fi tọkàntọkàn fẹ́ síta gbangba.
Ǹjẹ́ àmì orí ayélujára yìí yóò ṣe amọ̀nàa ìgbèjà ẹ̀tọ́ tí kì í ṣe ti orí ayélujára tí yóò béèrè fún àtúnṣe tí yóò sọ ilé ẹ̀kọ́ gíga ifásitì di ibi ààbò fún àwọn obìnrin bí?
Ìgbà àti àkókò nìkan ni yóò sọ.
Ilé ẹ̀kọ́ ìmọ̀ orin kíkọ kan ṣoṣo ní Zanzibar ti fẹ́ di títì pa
Ilé-ẹ̀kọ́ Orin Kíkọ Àwọn Orílẹ̀-èdè Dhow f'orin ṣègbélárugẹ àṣàa Swahili
Àtẹ̀jáde ìtúmọ̀ 4 Ọ̀wàrà 2019 18:28 GMT
Àwọn akẹ́kọ̀ọ́ láti Iléèwé Orin kíkọ Àwọn Orílẹ̀-èdèe Dhow (DCMA) ń fi qanun, fèrè, ìlù àti dùrù ní Ilé Àwọn Ẹ̀ṣọ́ Aṣọ́bodè Àtijọ́, ní Stone Town, Zanzibar, 2019.
DCMA ló ni àwòrán.
Ẹgbẹẹgbẹ̀rún àlejò tí ó ń rọ́ wìtìwìtì wá sí ìlú Stone Town, Zanzibar tí ó kún fún ìṣẹ̀lẹ̀ àtẹ̀yìnwá, ti tẹ̀lé ìró orin Iléèwé Orin kíkọ Àwọn Orílẹ̀-èdèe Dhow (DCMA), ilé ẹ̀kọ́ orin kíkọ tí ó ń ṣe ìgbélárugẹ àti ìpamọ́ àwọn àṣà orin erékùṣù náà tí ó sún mọ́ Swahili ní ẹ̀báa Omi Òkun India.
Láti ọdún-un 2002, ilé ẹ̀kọ́ náà ti ṣe ìgbélárugẹ àti ìpamọ́ àkójọpọ̀ orin Lárúbáwá, India àti Ilẹ̀ Adúláwọ̀ tí kò lẹ́lẹ́gbẹ́.
Lẹ́yìn-in ọdún kẹtàdínlógún, iléèwé náà kò rí owó tí ó tówó nínú àpò ìkówó sí tí ó sì leè fa kí iléèwé náà ó di títì pa.
Nínú ìwé ìgbéròyìnjáde tí àwọn aláṣẹ DCMA tẹ̀ jáde, ìdá àádọ́rin nínú àwọn ọgọ́rin akẹ́kọ̀ọ́ ni kò rí owó iléèwé wọn tí ó tó bíi $13 USD lóṣù san.
Pẹ̀lú àtìlẹ́yìn àwọn onínúure tí ó ti dáwó fún iléèwé náà, owó tí ó kù ní sísan ṣì pọ̀ tó bẹ́ẹ̀ tí ó fi jẹ́ wípé, ó ṣe é ṣe kí ilẹ̀kùn-un iléèwé náà tí ó wà nínú Ilé Àwọn Ẹ̀ṣọ́ Aṣọ́bodè Àtijọ́.
Láìsí owó tí ó tówó nílẹ̀ láti tẹ̀síwájú, àwọn akẹ́kọ̀ọ́ DCMA àti òṣìṣẹ́ ń fòyà kí ìró amọ́kànbalẹ̀ tí ó ń sun jáde láti inúu gbọ̀ngán olókìkí ilé ẹ̀kọ́ yìí tí ó mú erékùṣù yìí kọrin — leè wọ òkùnkùn.
Orin àti ìgbélárugẹ àṣà àti àjogúnbá nìkan kọ́ ni ilé ẹ̀kọ́ náà fi gbajúmọ̀, àmọ́ ó jẹ́ ilé fún àwọn ọ̀dọ́ tí ó ń wà ibi tí wọn yóò ti fi ìmọ̀ kún ìmọ̀.
Akẹ́kọ̀ọ́ DCMA kan ń kọ́ qanun, ohun èlò orin ayédáadé orin taarab.
Àwòrán láti iléèwé DCMA.
“A [ti bẹ̀rẹ̀] sí í ní rí ìdojúkọ ìgbà tí ó nira," alákòóso àgbàa DCMA, Alessia Lombardo sọ, nínúu àwòrán fídíò DCMA kan.
“Láti ìsinsìnyí lọ títí di oṣù mẹ́fà sí àsìkò yìí, a kò rí àrídájú tí ó rinlẹ̀ wípé a ó leè san owó oṣù àwọn olùkọ́ni àti òṣìṣẹ́ẹ."
Ní àkókò tí a wà yìí, àwọn àkàwé-gboyè olùkọ́ 19 àti àwọn òṣìṣẹ́ mìíràn ti ṣiṣẹ́ fún oṣù mẹ́ta gbáko láì gba owó lọ sílé nítorí àìsí owó nínúu kóló iléèwé.
Gẹ́gẹ́ bí Ilé Ìfowópamọ́ Àgbáyé ṣe ti ṣàlàyé wípé, pẹ̀lú bí a ti ṣe mọ agbègbè tí iléèwé náà wà fún ibi ìrìn-àjò ìgbafẹ́ nítorí àwọn etíkun àtijọ́ àti ilé ìtura olówó ńláńlá tí ó kángun síbẹ̀, ọ̀gọ̀rọ̀ àwọn ọmọ ìbílẹ̀ ló ń bá àìníṣẹ́ lọ́wọ́ pò ó pàápàá bí ìṣẹ́ ṣe ti gbé fúkẹ́ ju ti ìgbà kan lọ.
Fún ọdún mẹ́tàdínlógún, DCMA ti ṣiṣẹ́ àṣekúdórógbó nípa lílo orin ṣe ìgbélárugẹ tòun ìpamọ́ ọ̀rọ̀ àjogúnbá àti àṣà Zanzibar.
Orírun àwọn olóhùn-iyò akọrin taarab, Siti Binti Saad àti Fatuma Binti Baraka, tí a tún mọ̀ sí Bi.
Kidude, Zanzibar ni ilé èyí-ò-jọ̀yìí orin tí ó ti inúu ìbàṣepapọ̀ àṣà àti àjọṣe ọlọ́dún gbọgbọrọ tí ó wà láàárín àwọn àdúgbò ẹ̀ka Swahili.
Láyé òde òní, akẹ́kọ̀ọ́ leè kọ́ orin ìbílẹ̀ bíi taarab, ngoma àti kidumbak, pẹ̀lú àfikún àwọn ohun èlò ìkọrin bíi ìlù ní oníranànran, qanun àti oud, gẹ́gẹ́ bí alápamọ́ — àti òǹgbifọ̀ — àṣà àti ìṣe.
Neema Surri, a ta violin ní DCMA, ti ń kọ́ bí a ti ṣe ń ta ohun èlòo violin láti ọmọdún mẹ́sàn-án mẹ́nu lé ọ̀rọ̀ nínú àwòrán fídíò DCMA náà.
“Mo mọ àwọn ọ̀dọ́mọdé tí ó máa nífẹ̀ẹ́ sí kíkọ́ orin ṣùgbọ́n wọn kò leè san owó ìmẹ̀kọ tí ó jẹ́ owó iléèwé nítorí wípé wọn kúṣẹ̀ẹ́ wọn kò sì ní iṣẹ́ lọ́wọ́."
Àwọn akẹ́kọ̀ọ́ọ DCMA ń fi ohun èlò ìkọrin olókùn tín-ín-rín kọrin nínú Ilé Àwọn Ẹ̀ṣọ́ Aṣọ́bodè Àtijọ́, níbití iiléèwé náà fi ìkàlẹ̀ sí, ní Stone Town, Zanzibar, lọ́dún-un 2019.
Àwòrán jẹ́ ti iléèwée DCMA.
Ní ìparí àwọn ìdánilẹ́kọ̀ọ́ọ DCMA, tí wọ́n ti gba ìwé ẹ̀rí àti ní òpin ẹ̀kọ́ ọlọ́dún kan, púpọ̀ nínú àwọn akẹ́kọ̀ọ́ọ DCMA ni ó ti di àgbà ọ̀jẹ́ tí wọ́n sì í ṣeré lórí ìtàgé kárí ayé.
Ọmọ bíbíi Zanzibar, tí ó jẹ́ akẹ́kọ̀ọ́ọ DCMA nígbà kan rí, tí ó jẹ́ olùkọ́ni ní iléèwé kan náà báyìí, Amina Omar Juma tòun ti ìlú mọ̀ọ́ká ẹgbẹ́ akọrin rẹ̀, tí ó ń “fi àṣà ìró orin ìbílẹ̀" taarab papọ̀ mọ́ ti ìgbàlódélonígbàńlò kọrin, ìyẹn “Siti àti Ẹgbẹ́“, ṣẹ̀ṣẹ̀ padà wọ̀lú láti ìrìnàjò orin kíkọ kan ní orílẹ̀-èdèe South Africa.
Òun, àwọn díẹ̀ nínú ẹgbẹ́ akọrin rẹ̀ àti àpapọ̀ àwọn akẹ́kọ̀ọ́ DCMA ní ìgbà kan rí ṣe àgbéjáde àwo orin wọn àkọ́kọ́, “Fusing the Roots," ní ọdún-un 2018, tí ó mú wọn oi ng o òǹwòran lára yá ní Sauti za Busara, tí í ṣe àjọ̀dún orin kíkọ tí ó gbàràdá jù lọ ní Ìlà-oòrùn Ilẹ̀ Adúláwọ̀.
Híhàyín ni orin Siti àti Ẹgbẹ́ “Nielewe" (“Gbó mi yéké") àti àwòrán orin náà, tí ó ṣe àfihàn-an àwòrán-an, tí ó sọ ìtàn obìnrin kan tí ó ń rí ìdojúkọ abẹ̀-ilé, tí ó sì ń dárò ara rẹ̀.
Ìtàn náà jọ ti Omar Juma fúnra rẹ̀:
Kà síwájú sí i: Àwọn akọrin lóbìnrin Ìlà-Oòrùn Ilẹ̀ Adúláwọ̀ kọrin tako àìfààyè gba obìnrin àwọn ọkùnrin.
Ìtàn nípa àyálò àṣà àti àjọṣepọ̀
Ó tó ẹgbẹ̀rún mẹ́ẹ̀ẹ́dógún àlejò ni ó ti wo eré, gba ìdánilẹ́kọ̀ọ́ àti bá àwọn akọrin lóríṣiírísí ọjọ́ ọ̀la ní iléèwé olókìkí náà ní gbólóhùn rí.
Iléèwé náà ti ṣe àyálò àti àmúpapọ̀ ọ̀kan-ò-jọ̀kan àṣà “àwọn orílẹ̀-èdè dhow," tí ó wà ní ìtòsíi Òkun India àti Ọ̀gbùn-un Persia.
Agbègbèe Omani Sultanate, tí ó jẹ́ " ibi gbòógì àwọn alágbára atukọ̀ orí omi ní ọgọ́rùn-ún Ọdún-un kẹtàdínlógún sí kọkàndínlógún sẹ́yìn," gbé àga agbára rẹ̀ láti Muscat sí Zanzibar ní ọdún-un 1840.
Láti Stone Town, àwọn ọba Omani ń tukọ̀ọ okòwò orí omi ìgbà náà tí ó fẹjú, títí kan kànáfùrù, wúrà, àti aṣọ , látàrí àwọn ìjì líle tí ń tu àwọn ọkọ̀ ìbílẹ̀ẹ Lárúbáwáa — dhows — ní oríi Òkun Indian, láti India sí Oman títí lọ dé Ìlà-Oòrùn Ilẹ̀ Adúláwọ̀.
Àwọn ọ̀dọ́ ní Zanzibar mọ rírìi ìṣẹ̀lẹ̀ àtẹ̀yìnwá tí ó ní ohun ńlá ní í ṣe fún ọjọ́ ọ̀la wọn, ni wọ́n fi ń ṣe àdàlù èyí tí a rí nínú àwọn orin òde òní tí wọn ń gbé jáde.
Àwọn akẹ́kọ̀ọ́ àti olùkọ́ni DCMA ṣe ìdásílẹ̀ẹ “TaraJazz" láì pẹ́ yìí, èyí tí ó jẹ́ àdàlù orin ìbílẹ̀ taarab àti orin Jazz òde òní.
Ata violin, Felician Mussa, ọmọ ogún ọdún, ti ń kọ́ ohun èlò ìkọrin olókùn tín-ín-rín náà fún ọdún mẹ́ta àtààbọ̀; TaraJazz jẹ́ ọ̀kan nínú àwọn ẹgbẹ́ akọrin tí ó àwọn ènìyàn máa ń pè sí òde jù lọ ní àwọn erékùṣù náà, ni ó wà nínú àwòrán tí ayàwòrán tí Aline Coquelle yà:
Agbègbèe Swahili sọ ìtàn pàṣípààrọ àṣà ìbílẹ̀ tí DCMA ṣì ń tẹ̀síwájú nínúu rẹ̀ pẹ̀lú àjọṣepọ̀ àwọn orin-in rẹ̀.
Lọ́dòọdún, iléèwé náà máa ń gbàlejò fún ètò tí a pè ní “Ìkọlù Swahili," tí ó mú àgbárijọpọ̀ọ àgbà akọrin láti Ilẹ̀-Adúláwọ̀, Ìlú Abẹ́-àkóso Lárúbáwá, Ilẹ̀ Éróòpù àti Àríwá Amẹ́ríkà pẹ̀lú àwọn akẹ́kọ̀ọ́ DCMA láti ṣe orin láàárín ọ̀sẹ̀ kan.
Ní ìgbẹ̀yìngbẹ́yín “ìkọlù" náà, àgbárijọpọ̀ tuntun náà yóò ta bí elégbé ní Sauti za Busara, tí àjọṣepọ̀ wọ̀nyí yóò sì di ìbáṣepọ̀ ọlọ́jọ́ pípẹ́ tí kò mọ ìyàtọ̀ èdè àti àṣà, tí ó fi hàn gbangba wálíà wípé èdè kan náà tí gbogbo ayé gbọ́ ni orin.
DCMA máa ń ṣe àgbékalẹ̀ ètò orin kíkọ tí ó ń ṣe ìgbélárugẹ ẹ̀bùn orin kíkọ àwọn akẹ́kọ̀ọ́ àti àfihàn àjọṣepọ̀ pẹ̀lú ọ̀kọrin àlejò hàn ní, Stone Town, Zanzibar, 2019.
DCMA ni ó ni àwòrán.
DCMA mọ rírì orin gẹ́gẹ́ bí ohun tí ó leè ró àwọn ènìyàn lágbára àti gẹ́gẹ́ bí ohun tí ó lè mú ìṣọ̀kan àti ìrẹ́pọ̀ bá àwọn ènìyàn láì wo ti àṣà — ó sì tún ń pèsè àǹfààní iṣẹ́ fún àwọn ọ̀dọ́ tí ó ní ẹ̀bùn àmọ́ tí ó ń tiraka láti jẹ.
Fún àwọn akẹ́kọ̀ọ́ 1,800 tí ó ti gba ìdánilẹ́kọọ́ ní DCMA, èyí nìkan ni ibi ilé orin tí wọ́n mọ̀, níbi tí wọ́n ti ń kọ́ ẹ̀kọ́ tí wọ́n sì ti ń ní àlékún ìmọ̀ nípa iṣẹ́ orin kíkọ àti bí a ṣe ń di òǹkọrin.
Arìnrìn-àjò kan láti Spain, tó bẹ DCMA wò ní kò pẹ́ yìí, kọ sí oríi TripAdvisor: “Ní tèmi, ìṣalábàápàdée àwọn akọrin ni ìgbà tí ó meet jù lọ fún mi ní erékùṣù yìí."
Bí ẹ̀ka ìrìn-àjò afẹ́ẹ Zanzibar ṣe ń gbèrò sí i, DCMA nígbàgbọ́ wípé orin ní ipa kan gbòógì ní í ṣe nínú àjọyọ̀, ìpamọ́ àti ìgbélárugẹ tòun ìpolongo àṣà, àjogúnbá àti ìṣẹ̀lẹ̀ àtẹ̀yìnwáa Swahili.
Zanzibar ju àwọn etíkun àti ilé ìtura olówó iyebíye rẹ̀ lọ — ó jẹ́ ibi tí ó kún fún àwọn ènìyàn ọlọ́pọlọ tí ó ní ẹ̀bùn ní poolo orí wọn látàrí àjọṣepọ̀ ọlọ́jọ́ pípẹ́ tí ó mú agbègbè náà dá yàtọ̀ gedegbe.
Ìfiyèsí Alákòóso Ìwé Títẹ̀: Òǹkọ̀wé àtẹ́jádé yìí ti ṣiṣẹ́ ọ̀fẹ́ pẹ̀lú DCMA.
Ìṣọdẹ-àjẹ́ ṣì ń gba ẹ̀mí àwọn ènìyàn ní ìgbèríko India
Superstition and lack of awareness behind witch-hunting in India
Àtẹ̀jáde ìtúmọ̀ 8 Ògún 2019 15:17 GMT
Ìletò kan ní ẹ̀báa Jamshedpur ní Jharkhand.
Àwòrán láti ọwọ́ọ Anumeha Verma
Ní ọjọ́ 20 oṣù Agẹmọ, àgbájọ àwọn ènìyànkéènìà gba ẹ̀mí àwọn àgbàlagbà mẹ́rin kan láì dá wọn lẹ́jọ́ ní agbègbèe Gumla ní Jharkhand, India lẹ́yìn tí a fi ẹ̀sùn-un àjẹ́ kàn wọ́n.
Gẹ̀gẹ̀ bí ìjábọ̀ ìròyìn, àwọn àgbàlagbà wọ̀nyí ṣe ikú pa ọkùnrin kan, ni ìgbìmọ̀ abúlée Panchayat ṣe dá wọn lẹ́bi.
Wọ́n wọ́ àwọn àgbàlagbà mẹ́rin wọ̀nyí jáde síta ilée wọn, àwọn ọkùnrin tí ó bòjú sì fi igi lù wọ́n títí tí ẹ̀mí fi bọ́ lára wọn.
Mẹ́jọ nínú àwọn ènìyànkéènìà wọ̀nyí ti wà ní akóló ọlọ́pàá.
Gẹ̀gẹ̀ bí àkọsílẹ̀ ọlọ́pàá tí Times of India tẹ̀jáde, ìṣọdẹ-àjẹ́ ní Jharkhand ti rán àwọn ènìyàn 123 sọ́run àpàpàǹdodo ní àárín-in oṣù Èbìbí ọdún-un 2016 sí oṣù Èbìbí ọdún-un 2019.
Jákèjádò, ènìyàn 134 di ẹni ẹbọra-ń-bá-jẹun látàrí èsùn-un lílo “ògùngùn" ní ọdún-un 2016, ìyẹn gẹ̀gẹ̀ bí Àjọ Aṣàkọsílẹ̀ Ẹ̀ṣẹ̀ Orílẹ̀-èdè náà ṣe kọ́ ọ sílẹ̀.
Àrùn T’ó Ń Peléke Sí i
“Ìṣọdẹ-àjẹ́ kò jẹ́ tuntun ní Jharkhand," Prem Chand, Olúdásílẹ̀ àti Alága Free Legal Aid Committee (FLAC) ní Jharkhand, sọ nínúu ìfọ̀rọ̀wánilẹ́nuwò orí ẹ̀ro-ìbánisọ̀rọ̀ kan.
FLAC ti ń ṣe àtọ́nàa ìṣòfin tí ó tako ìṣọdẹ-àjẹ́ ní Jharkhand.
Iléeṣẹ́ náà bẹ̀rẹ̀ iṣẹ́ ní agbègbè yìí ní ọdún-un 1991 nígbà tí àwọn aládùúgbò fi ẹ̀sùn kan obìnrin kan pé ó lọ́wọ́ nínú ikú ọmọdékùnrin kan.
Àgbájọ àwọn ènìyànkéènìà kan dìgbò lù ú, wọ́n sì pa ọkọ àti ọmọ rẹ̀ ọkùnrin.
Òún fi ara pa.
Nígbàtí Prem Chand àti àwọn ẹlẹgbẹ́ẹ rẹ̀ ṣe ìbẹ̀wò sí àwọn ẹlẹ́ṣẹ̀ wọ̀nyí nínúu túbú, wọ́n bá ìpèníjà:
Wọ́n sọ fún wọn wípé àwọn dúró lé oríi ẹ̀sùn tí wọ́n fi kan àwọn.
Wọ́n sì tún gbàgbọ́ wípé bí ẹ̀jẹ̀ẹ ẹni tí a pè ní àjẹ́ bá kan ilẹ̀ ọ̀gẹ́rẹ́, yóò pàdánù agbára ẹlẹyẹ rẹ̀.
Prem Chand sọ wípé ó kan apá kan nínú àwọn ọmọ ìlú:
Nígbàgbogbo, àwọn obìnrin tí kò lárá tí ó tálákà ní í máa ń fi ara kááṣá.
Àwọn tí ó f’ara kááṣá wọ̀nyìí ni àwọn Adivasis, Harijans àti Dalits.
Ìfojú iyì àwọn obìnrin àti ìtasẹ̀ àgẹ̀rẹ̀ sí òfin ẹ̀tọ́ sí ayé iyì fún gbogbo ọmọ ènìyàn.
Òtítọ́ Àwùjọ àti Ìṣèlú
Àwọn ajìjàngbara sọ wípé ìgbàgbọ́-asán tí ó rinlẹ̀ ní ìgbèríko ni ó ń fa ìwà pálapalà náà.
Àìgbẹ̀kọ́, ètò ìlera tí ò pójú òṣùwọ̀n àti kòlàkòṣagbe tí ó ń gb’àgbègbè tí ìwà pálapalà wọ̀nyí ti gbalẹ̀ bí i ìtàkùn ni ó fi wọ́pọ̀.
Ọ̀ràn wọ̀nyí ti fi hàn wípé àhesọ ni ó máa fi ń bẹ̀rẹ̀.
Pẹ̀lú òfin àwọn ìpínlẹ̀ India tí ó ka ìṣọdẹ-àjẹ́ sí ohun tí ó lòdì sófin, àwọn akópa ọ̀ràn wọ̀nyí rí i gẹ́gẹ́ bí ọ̀nà ìdáààbò-ara-ẹni.
Bákan náà ni wọ́n ń wí àwáwí fún gbígba ohun ìní àwọn obìnrin, fi agbára gbẹ̀san tàbí fi ipá bá obìnrin lò pọ̀.
Gẹ́gẹ́ bí Prem Chand ṣe ti sọ:
Àtètèròtẹ́lẹ̀ ni wípé ní kété tí o bá ti pe obìnrin ní àjẹ́, o lè tẹríi rẹ̀ ba fún ìlòkulò.
Síbẹ̀síbẹ̀, ó ṣe kókó láti mọ̀ wípé wọn máa ń lo ìwà pálapàla yìí fi gba tara àwọn obìnrin, kò sì kìí ṣe ìdí tí ó ń fà á pàtó.
Ní ti ẹ̀fẹ̀, láì wí tó, panchayat náà sábà máa ń lọ́wọ́ sí ìpènìyàn ní àjẹ́ pàápàá bí kò bá pàṣẹ ìjìyà t'ó tọ́.
Ní àfikùn sí panchayat tí ìbó yàn, àwọn kan ńbẹ tí wọ́n pe ara wọn ní panchayat ipò-ìsàlẹ̀ láì ní àṣẹ kankan tí ó fún wọn lágbara níbikíbi ní orílẹ̀-èdè.
Àwọn ẹgbẹ́ yìí máa ń dájọ́ àti fi ìyà jẹ ènìyàn tí kò sì sí ẹni tí ó ká wọn lápá kò.
Ìṣẹ̀lẹ̀ kan ní agbègbèe Ajmer ní Rajasthan lọ́dún-un 2017 jábọ̀ ìlọ́wọ́sí panchayat ipò-ìsàlẹ̀ tí ó ṣ’okùnfa ikú obìnrin ogójì ọdún kan.
Gẹ́gẹ́ bí òfin, ilé ẹjọ́ lé gbé ìgbésẹ̀ tí ó tako irúu ìdájọ́ báwọ̀nyí yálà láti ọ̀dọ̀ àwọn panchayat tí ìbó yàn àti panchayat ipò-ìsàlẹ̀.
Síbẹ̀síbẹ̀, àwọn tí ó fara kááṣá ò tilẹ̀ ní àǹfààní sí ilé-ẹjọ́ òfin kí àgbájọ-àwọn-ènìyànkéènìà ó tó kojúu wọn.
Ìṣọdẹ-àjẹ́ jákèjádò India
Jharkhand ti ṣe àkọsílẹ̀ iye ẹṣẹ̀ àwọn ènìyán ṣẹ̀ tí ó pọ̀ jù lọ tí ó tan mọ́ ìṣọdẹ-àjẹ́ àmọ́ kì í ṣe ìpínlẹ̀ náà nìkan.
Ọ̀ràn-an ìṣọdẹ-àjẹ́ ti wà l’ákọsílẹ̀ ní Chattisgarh, Odisha, Gujarat, West Bengal Assam, Bihar, Maharashtra àti Rajasthan pẹ̀lú.
Nígbà ìṣẹ̀lẹ̀ kan ní 2014, Debjani Bora, ẹlẹ́sẹ̀ ehoro ọmọ bíbíi orílẹ̀-èdèe India ti fi ara kááṣá rí.
Gẹ́gẹ́ bí ọ̀rọ̀ọ Debjani, a f’ẹ̀sùn-un ìgbẹ̀mí ènìyàn púpọ̀ kàn án ní abúlée Cherekali tí ó wà ní kìlómità 180 láti Guwahati, olú-ìlúu India ti apáa ìlà-oòrùn.
Olóríi gbọ̀gán àdúrà abúlé l’ó dárúkọ rẹ̀ tí àwọn ará abúlé sí fi ìyà jẹ́ ẹ.
Ìṣẹ̀lẹ̀ 2017 ní ipínlẹ̀ Rajasthan.
Lára èyí ni, ọmọbìnrin ogójì ọdún kan Kanya Devi rí ìkọlù tí a sì lù ú pa lẹ́yìn tí mọ̀lẹ́bíi rẹ̀ fi ẹ̀sùn kàn án ní agbègbèe Ajmer.
Àwọn Ẹni-tó-fara-kááṣá àti Ẹni-tórí-kó-yọ
Àwọn ènìyàn ń f’ẹ̀sùn kan àwọn ẹlẹyẹ fún iṣẹ́-ibi ọwọ́ọ wọn: ikú ènìyàn tàbí ẹranko, ọ̀dá òjò, àìso jìngbìnnì irúgbìn, àti bẹ́èbẹ́è lọ.
Ìkọlù tí ó kọ lu àwọn obìnrin wọ̀nyí (àti àwọn ọkùnrin kan) rorò bí ẹranko ẹhànnà.
Nígbà mìíràn, àwọn èsùn náà àti ìjìyà ẹṣé máa wá láti ọ̀dọ̀ mọ̀lébíi wọn.
Àwọn kan ń gbé tí wọ́n sì ń sọ ìtàn-an wọn tí wọ́n sì ń jà fún ẹ̀tọ́ọ wọn.
Chutni Mahato ti Saraikela ní Jharkhand jẹ́ ọ̀kan lára wọn.
Àwọn ènìyàn láti agbègbè náà máa ń pè é ní ‘tigress’.
Wọ́n fi ẹ̀sùn-un àjẹ́ kàn-án ní ọdún-un 1995.
Láti ìgbà náà, ó ti yírapadà di ajìjàǹgbara olùtako ìfìyàjẹ àwọn obìnrin pẹ̀lú àtìléyìn Ilé-iṣẹ́-tí-kìí-ṣe-tìjọba.
Chutni sọ bí àìsí àtìlẹ́yìn tó késejárí ṣe mú u nira láti jà tako ìwà pálapàla yìí.
“Ìbájẹ́pé àtìlẹ́yìn tó tó wá láti ọwọ́ àwọn oníṣẹọba àti ìjọba fún iṣẹ́ tí à ń ṣe níbí.
Síbẹ̀síbẹ̀, mo ti jìyà nítorí ìwà pálapàla yìí.
Bí ènìyàn bá tọ̀ mí wá fún ìrànlọ́wọ́, mo máa dúró tì wọ́n gbágbágbá," ó sọ nínúu ìfọ̀rọ̀wánilẹ́nuwò orí ẹ̀ro-ìbánisọ̀rọ̀ kan.
Dídá Ohùn Gbogboògbò Sí i
Àwọn ẹni-tórí-kó-yọ àti ajàfẹ́tọ̀ọ́-ènìyàn rò wípé àwọn ènìyàn gbogbo kò ti ìfòpin sí ìṣọdẹ-àjẹ́ lẹ́yìn.
Àwọn ajàfẹ́tọ̀ọ́-ènìyàn tí a fọ̀rọ̀ wá lẹ́nu wò lórí ìṣẹ̀lẹ̀ yìí jẹ́ kí á mọ̀ wípé àbùkù ìrànwọ́ ìjọba àti àwọn onímọ̀ ni kò mú ìwà àìbójúmu náà ṣíra kásẹ̀ ńlẹ̀.
Ohun tí ó dára jù lọ ni wípé àwọn tí ó ń tako ìwà burúkú yìí gbàgbọ́ wípé àyípadà lè dé.
Ní ọ̀rọ̀ọ Prem Chand:
Akitiyan láti f’òpin sí ìṣọdẹ-àjẹ́ lè tẹ̀lé ìlànà tí ìjọba fi polongo ètò mímọ̀ọ-kọ-àti-mímọ̀ọ-kà.
Bákan náà, àwọn onímọ̀ ní láti f’ọwọ́ sí i k’áwọn ènìyàn ó ba f’ohùn sí i.
Vijay Murty, akọ̀ròyìn àti olùgbé Jharkhand ni ó gbọ̀rọ̀ sílẹ̀ lẹ́nu àwọn tí ọ̀rọ́ kàn.
Ìtọ́jú àwọn erin aláìlóbìíi Myanmar
Àtẹ̀jáde ìtúmọ̀ 30 Ọ̀wẹwẹ̀ 2019 9:37 GMT
Òṣìṣẹ́ àgọ̀ kan ń rọ Ayeyar Maung ní oúnjẹ.
/ Aung Kyaw Htet / The Irrawaddy
Àpilẹ̀kọ jẹ́ ti Aung Kyaw Htet tí ó kọ́ fún The Irrawaddy, iléeṣẹ́ oníròyìnin orí ayélujára ní Myanmar, tí Ohùn Àgbáyé ṣe àtúntẹ̀jádée rẹ̀ ní ìbámu pẹ̀lú àdéhùn ìbáṣepọ̀ tí ó wà láàárín wọn.
Nígbà tí àwọn òṣìṣẹ́ alábòójútó igbó rí i nínú ijù tí ó sún mọ́ Etí-omi Irrawaddy, oṣù mẹ́ta ni Ayeyar Sein nígbà náà.
Ẹsẹ̀ẹ rẹ̀ kan ti lu páḿpẹ́ àwọn ajérangbépa.
Àwọn onígẹdú ìjọba ló dóòlà ẹ̀míi rẹ̀, wọ́n sì gbé e lọ sí àgọ́ erin kan ní Agbègbèe Bago fún ìtọ́jú.
Òhun ni ọ̀dọ̀ erin kẹjọ tí yóò rí ààbò ní Wingabaw, ibi ààbò fún àwọn erin Myanmar tí kò lóbìí.
Ọ̀dọ́ erin mìíràn, Ayeyar Maung náà rí nǹkan.
Kí ó tó di èròo àgọ́ náà, erin oṣù mẹ́fà náà ti lu okùn.
Ó sì há sí àárín àwọn òkúta nínú ijù kan náà tí a ti rí Ayeyar Sein, àwọn ọ̀wọ́ọ rẹ̀ tó kù fi í sílẹ̀ lọ.
Síbẹ̀, àwọn alábòójútó ijù tú u sílẹ̀, ó sì di aráa àgọ́ náà ní ọdún tó kọjá.
Àwọn méjèèjì ni erin aláìlóbìíi tí ó kéré jù lọ nínú àgọ́ náà; ọdún mẹ́rin ni erin tí ó dàgbà jù gbà lọ́wọ́ọ wọn.
Gbogbo wọn ni ó ní ìtàn kan tàbí òmíràn tí ó jẹ mọ́ ìjìyà láti ọwọ́ ẹ̀dá ọmọ ènìyàn adáríhununrun.
Àwọn kan kò rí ọ̀wọ́ọ wọn tí wọ́n jọ ń jẹ̀ mọ́, àwọn mìíì di aláìlóbìíi lẹ́yìn tí àwọn tí ó ń pa ẹran nínú ìgbẹ́ nípakúpa pa òbíi wọn.
Ní àgọ́ tí ó wà ní Wingabaw, àwọn ọ̀dọ́ erin tí kò ní òbí náà gbẹ́kẹ̀lé oúnjẹ ọmọ ìkókó tí àwọn alábòójútó ijù ń pèsè fún wọn lójoojúmọ́.
Ààyé gbà wọ́n láti jẹ̀ nínú ijù ní òwúrò, wọn yóò sì wẹ̀ nínú odò kékeré kan nítòsí kí wọn ó tó padà sí àgọ́.
Lọ́wọ́ lọ́wọ́ báyìí, Myanmar yóò fẹ́rẹ̀ẹ́ ní tó erin ẹgàn 1,500.
Àmọ́ ó jẹ́ ohun tí ó bani lọ́kàn jẹ́ nítorí pé àwọn tí ó ń dá ẹ̀míi wọn légbodò kò jẹ́ kí wọn ó gbé ayé, erin kan lọ́sẹ̀ kan ni wọ́n ń pa.
Iyùn Tobago tí ó ti ń pàwọ̀dà fi hàn gbàgàdàgbagada pé kò sí ọ̀nà mìíràn ju kíkojú àyípadà ojú-ọjọ́
The island's reefs are on "Bleaching Alert Level One"
Àtẹ̀jáde ìtúmọ̀ 23 Ọ̀wẹwẹ̀ 2019 19:45 GMT
Iyùn bí ìwo àgbọ̀nrín tí ó ti pàwọ̀dà.
Àworán láti ọwọ́ọ Matt Kieffer, CC BY-SA 2.0.
Iyùn-un abẹ́ òkúta òkun jẹ́ ohun tí a ò leè fọwọ́ rọ́ sẹ́yìn nínú àwọn àmúṣọrọ̀ tí ó ń mú ọrọ̀ Ajé Tobago àti àwọn àyíká erékùṣù náà gbòòrò.
Ibùgbé ọ̀kan-òjọ̀kan ẹ̀yà ẹ̀dá inú omi (àti ibi ẹja pípa fún àwọn apẹja ìbílẹ̀), tí ó sì tún ń dá ààbò bo èbúté, èyí tí kò mú kí àwọn ìjì líle etí omi ó pọ̀ kọjá àlà ni à ń sọ.
Òkúta inú òkun Buccoo Reef tí o gbajúmọ̀ bí ìṣáná ẹlẹ́ta tí àwọn arìnrìn-àjò afẹ́ máa ń wọ́ tùùrùtù níbẹ̀ náà kò gbẹ́yìn.
Àmọ́ lẹ́yìn àtẹ̀jáde kan sí ilé ìròyìn tí Àjọ tí ó ń ṣàkóso Omi orílẹ̀ èdè náà (IMA) tẹ̀ jáde ní ọjọ́ 22, oṣù Ògún ọdún-un 2019, èyí tí ó kìlọ̀ wípé – ìwádìíi National Oceanic and Atmospheric Administration (NOAA) Coral Reef Watch sọ wípé — iyùn abẹ́ òkúta òkun Tobago ti bọ́ sì abẹ́ ìṣọ́ láti ṣe òfíntótó “Ìkéde Ìpàwọ̀dàa Ìpele Ìkíni", gbogbo ojú ló ń wo erékùṣù náà.
A ì í ṣe é mọ̀, ìpàwọ̀dà náà lè fò fẹ̀rẹ̀ sí ìpele kejì láàárín ọ̀sẹ̀ díẹ̀, tí yóò sì fa àkóbá fún ìwàláàyè àwọn iyùn wọ̀nyí, àwọn ẹ̀dá inú omi mìíràn àti àwọn olùgbé erékùṣù náà.
Kí ni ohun tí ń pàwọ̀dà ní pàtó?
Alábàágbé àti alájọṣe iyùn ni àwọn ewé inú omi tí ó máa ń bá a kó ohun aṣaralóore pamọ́ àti da èérí ara nù.
Ewé wọ̀nyí yóò sì fún iyùn ní okun tí ó nílò fún ìdàgbàsókè, àmọ́ àyípadà ìgbóná inú omi ń dí àjọṣepọ̀ yìí lọ́wọ́.
Bí omi bá gbóná ju bí ó ṣe yẹ lọ (tàbí bí ó bá tutù jù) àwọn iyùn yóò lé ewé omi — tí yóò sì pàdánù ọwọ́ tí ó ń fi oúnjẹ nù ún.
Àṣèyìnwá àṣẹ̀yìnbọ̀, ebi yóò pa iyùn kú; àwọ̀ ara tí yóò yí padà ni àmì tí a ó fi mọ̀, ìpàwọ̀dà láti àwọ̀ olómi-ọkà àti ewéko sí funfun egungun.
Ìkéde Ìpàwọ̀dà Ìpele Kìíní ń kéde wípé bí a kò bá wá nǹkan ṣe sí i, àwọn iyùn náà yóò bẹ̀rẹ̀ sí í pàwọ̀dà.
IMA dábàá wípé kí àwọn onímọ̀ ìṣẹ̀dá àti ọmọ ìlú ó máa ṣọ́ àwọn ẹ̀dá inú omi náà fún àwọn àmì ìpàwọ̀dà ní àárín-in ọ̀sẹ̀ mẹ́sàn-án sí méjìlá tí ó ń bọ̀.
Ìpele ìpàwọ̀dà kejì yóò jẹ́ ìtọ́ka sí ìpàwọ̀dà iyùn kárí ayé àti ikú iyùn.
Kí ló fa sábàbí?
Gẹ́gẹ́ bí onímọ̀ àyíká ìbílẹ̀ Anjani Ganase ti ṣe ṣàlàyé, ọ̀dádá tí ó dá ìpàwọ̀dà iyùn-un Tobago ni ìwọ̀n ìgbóná omi tí ó re òkè — tí í ṣe arapa àyípadà ojú-ọjọ́.
Nínú ímeèlì, Ganase ṣàlàyé wípé òkun máa ń fa èyí tí ó pọ̀ nínú ooru inú afẹ́fẹ́ mu, tí ó sì ń fa kí omi — pàápàá jù lọ àwọn ibú omi jínjìn gbungbunrungbun bíi Ọ̀sàa Caribbean — ó gbóná janjan.
Kódà, ìṣọ́ ọlọ́sẹ̀ méjìláa NOAA Tobago tan pinpin àyípadà yìí dé iyùn Lesser Antilles.
Àwọn òkúta tí ó wà ní agbègbè náà, bíi Greater Antilles àti Cuba, ti wà ní Ìpele Kejì Ìkéde Ìpàwọ̀dà:
Kí ni arapa rẹ̀?
Ohun tí ó léwu ni ìpàwọ̀dàa iyùn.
Nítorí wípé iyùn máa fún ẹja ní oúnjẹ, òun náà ni ó dúró gẹ́gẹ́ bí ilé fún àwọn ẹja àti fún àwọn ọmọ ẹja tí kòì tíì lè wẹ̀ nínú alagbalúgbú omi, nítorí ìdí èyí, bí a bá pàdánùu wọn, ẹja náà yóò bá wọn lọ.
Bí ẹjá bá sì tán lómi, iṣẹ́ bọ́ lọ́wọ́ àwọn apẹja nìyẹn.
Tobago gbẹ́kẹ̀lé iléeṣẹ́ ìrìnàjò afẹ́ ìbílẹ̀; ìdá 40 àwọn arìnrìn-àjò afẹ́ erékùṣù yìí ni ó máa ń wá láti wo àwọn iyùn omi wọ̀nyí.
Bí ìpàwọ̀dà bá tẹ̀síwájú, àwọn ènìyàn kò ní rí òkúta iyùn, owó dollar ìrìnàjò afẹ́ yóò fìdí jálẹ̀, tí yóò sì kó bá àwọn iléeṣẹ́ agbàlejò bíi: ilé ìtura, ilé ìjẹun, iṣẹ́ ìgbòkègbodò ọkọ̀ àti ilé iṣẹ́ aṣàkóso ìrìnàjò.
Bí ìjì líle bá ń pọ̀ sí i látàrí ségesège ojú-ọjọ́, òkúta iyùn-ún níṣẹ́ pàtàkì ní ṣíṣe láti fa agbára àwọn ìgbé omi àti ìdúró gẹ́gẹ́ bí alárinà láàárín òkun àti etí òkun — àmọ́ ìgbóná àgbáńlá ayé ń dí i lọ́wọ́ láti ṣiṣẹ́ẹ rẹ̀.
Ìwádìí ti fi ìdíi rẹ̀ múlẹ̀ wípé òkúta iyùn ní ń gba ìdá 90 etídò Tobago sílẹ̀-lọ́wọ́ ọ̀gbàrá tí ìgbé omi ń fà.
Ní ibi ètò Àyájọ́ Ọdún Òkúta iyùn ní Ifásitì West Indies ní ọdún-un 2018, Ọ̀jọ̀gbọ́n John Agard sọ wípé iṣẹ́ yìí yóò pọ̀ sí i bí ìjì ṣe ń pọ̀ sí i àti bí ọ̀sà ṣe ń kún sókè.
Kí ni a lè ṣe láti dẹ́kun rẹ̀?
Ganase ní pé àìmójútò omi wọ̀nyí bí ó ti tọ́ ló fa ẹja pípa kọjá àlà àti ìbàjẹ́ àyíká ni eku ẹdá tí ó fa ìpàwọ̀dà iyùn-un Tobago.
Bí ó bá ń bá a lọ bẹ́ẹ̀, títẹmpẹlẹ mọ́ ìṣàkóso àti ààbò òkúta iyùn nìkan ló lè mú kí wọn ó padà bọ̀ sípò àti dàgbà:
Ó yẹ kí òkúta iyùn ó di ohun tí yóò pamọ́ fún àwọn èrò, kí iṣẹ́ ìràpadà ó fẹsẹ̀ múlẹ̀ kí ọ̀wọ́ ẹja onílera àti omi tí ó dára tí yóò mú kí iyùn ó dàgbà ó padà.
Ó sọ síwájú sí i:
Ojúṣe oníkálukú ni láti dín èéfín inú àyíká kù, bẹ́ẹ̀ náà ni ọmọ aráyé ní ẹ̀tọ́ láti béèrè fún iṣẹ́ ìlọsíwájú láti ọ̀dọ̀ àwọn ìjọba kí wọn ó pèsè ohun tí yóò mú nǹkan sún pẹ́lí, ohun èlò àti ìdánilẹ́kọ̀ọ́ nípa ìpamọ́ àti ìfikọ́ra.
Ó pọn dandan kí a ṣàkóso àti ìpamọ́ ohun àlùmọ́ọ́nì wa, bóyá ìjọba ni o tàbí iléeṣẹ́ ńláńlá tí ó ń lo àwọn àlùmọ́ọ́nì wọ̀nyí.
Ó ti di ṣíṣe fún ìjọba ti erékùṣù agbègbè kan náà láti kéde nípa ojúṣe àgbáyé ní ti ìgbógunti ìṣòro àyípadà ojú-ọjọ́.
Ní ọjọ́ 11, oṣù Ọ̀wẹwẹ̀, ọdún-un 2019, Olùdarí Barbadia Mia Mottley mẹ́nu lé ìṣòro yìí ní olú iléeṣẹ́ Àjọ Àgbáyé ní Geneva, ó ń rọ àwọn orílẹ̀-èdè ńlá kí wọn ó gbé ìgbésẹ̀ akin láti kọjúu àyípadà ojú-ọjọ́.
Ó sọ wípé, erékùṣù Caribbean, “kò ní àsìkò tí ó pọ̀ nítorí [à] ń ṣiṣẹ́ ìyè lọ́wọ́".
Ganase gbà wípé ọ̀ràn náà gba àtúnṣe ní kíákíá.
Ohun gbogbo tí ó bá gbà láti gba òròmọdìẹ ojú-ọjọ́ lọ́wọ́ àyípadà àti ìdẹ́kun ìpàwọ̀dà iyùn ni kí á fi fún un, ó sọ wípé, pàápàá jù lọ “iṣẹ́ ń bẹ" fún àwọn tí ó ń ṣe òṣèlú:
Bí a ṣe ń wò ó, kò ní jẹ́ ohun tí ó rọrùn, àmọ́ ọ̀nà àbáyọ mìíràn ń bẹ.
Ìrìn-àjò: Ìpẹ̀kun eré-ìdárayá fún Ọmọ-adúláwọ̀
Ìṣèbéèrè fún ìwé ìrìnnà dà bíi ẹbọ fún àwọn òòsà
Àtẹ̀jáde ìtúmọ̀ 19 Ògún 2019 13:42 GMT
Àwòràn olójìjì láti ọwọ́ọ Natasha Sinegina (CC BY-SA 4.0).
Àwòrán ojú-ewé ìwé ìrìnnà látọwọ́ọ Jon Evans (CC BY 2.0).
Àtúntò àwòrán-an látọwọ́ọ Georgia Popplewell.
Ní ọdún-un 2019, a kò fún Tèmítáyọ̀ Ọlọ́finlúà, òǹkọ̀wé àti ọ̀mọ̀wé ọmọbíbí orílẹ̀-èdèe Nàìjíríà, ní ìwé ìrìnnà láti lọ sí Àpérò Lórí Ẹ̀kọ́ Ilẹ̀ Adúláwọ̀ ní Éróòpù tí ó wáyé ní Edinburgh, UK.
Ìgbìmọ̀ Àgbà Sórílẹ̀-èdè Britain ní Nàìjíríà sọ wípé àwọn kò “sí àrídájú" tí ó tẹ̀ àwọn lọ́rùn wípé Ọlọ́finlúà yóò fi UK sílẹ̀ lẹ́yìn tí ètó bá parí.
Ilé-iṣẹ́ UK Nílé pe àìfúni ní ìwé ìrìnnà náà padà.
Ọlọ́finlúà lọ, ó bọ̀ padà sí Nàìjíríà, kò b'ọmọ jẹ́.
Àwọn mìíràn kò rí àǹfààní báyìí.
Nínúu oṣùu Igbe ọdún-un 2019, àwọn aláṣẹ ìwé ìrìnnà UK kò jẹ́ kí ọmọ adúláwọ̀ 24 nínúu àwọn onímọ̀ ìjìnlẹ̀ 25 tí ó ń ṣiṣẹ́ lóríi àrùn àkóràn ó darapọ̀ mọ́ àwọn akẹgbẹ́ẹ wọn níbi àpérò London School of Economics Africa Summit.
Àwọn onímọ̀ tí wọ́n lakakì tí wọ́n sì ní ìmọ̀ pípé láti kojúu àrùn tí ó ń bá ilẹ̀ adúláwọ̀ fínra, kò rí ìwé ìrìnnà tí yóò mú wọn kópa nínúu àpérò nípa “ìpèníjà ìpọnmisílẹ̀-de-oǹgbẹ àjàkálẹ̀ àrùn" gbà.
‘O kò ní padà!’
Kékeré nìkan kọ́ ni ìdójútì tí àìfàyègba Ọmọ-adúláwọ̀ láti wọ àwọn illú kan ń mú dání — bẹ́ẹ̀ náà ni ó ń tọ́ka sí ìgbékalẹ̀ ẹlẹ́yàmẹyà tí ó ń ṣe àtillẹ́yìn fún ìgbàgbọ́ wípé àwọn akọ́ṣẹ́mọṣẹ Ọmọ-adúláwọ̀ àti alátinúdá ò ṣe é fi ọkàn tàn lọ títí ni ti ìbọ̀wọ̀ fún òfín dé.
Abala 13 ti Ìkéde Káríayé Fún È̩Tó̩ O̩mo̩nìyàn wípé “E̩nì kọ̀ọ̀kan ló ní ẹ̀tọ́ láti kúrò lórìlẹ̀‐èdè yòówù kó jẹ́, tó fi mọ́ orílẹ̀‐èdè tirẹ̀, kí ó sì tún padà sí orílẹ̀‐èdè tirẹ̀ nígbà tó bá wù ú." Òtítọ́ ibẹ̀, síbẹ̀síbẹ̀, bí kò bá sí ìwé-àṣẹ-ọmọìlú-fún-ìrìnnà àti ìwé ìrìnnà tí ó wúlò, kò rọrùn láti lò.
Ìrọ̀rùn ni ìbéèrè fún ìwé ìrìnnà ní àwọn orílẹ̀-èdè kan, kò sì rí bẹ́ẹ̀ ní orílẹ̀-èdè mìíràn.
Ní oríi 2019 Henley Passport Index, Japan àti Singapore ni orílẹ̀-èdè tí ó rọrùn fún jù lọ láti ríwèé gbà wọ̀lú oríṣìíríṣi, nígbàtí Angola, Egypt àti Haiti wà ní ìsàlẹ̀.
Kà síwájú sí i: ‘Kò Sí Àpòpọ̀ Ìwé Ìrìnnà': Àwọn ìràwọ̀ olórin orílẹ̀-èdè Tanzania ò rí ìwé ìrìnnà wọ àjọ̀dún orin ní US
Òǹkọ̀wée ọmọbíbíi Kenya Ciku Kimeria ṣe àlàyé gbígbé láìsí iyì “ẹ̀tọ́ sí ìwé-ẹ̀rí-ọmọìlú-fún-ìrìnnà".
Obìnrin náà sọ wípé ìwé ìrìnnà nìkan kò gbé ènìyàn wọ orílẹ̀-èdè mìíràn nítorí pé “o ní láti dáhùn àwọn ìbéèrè bíi, ‘Kí ló wa síbí wá ṣe?
" tí àwọn òṣìṣẹ́ ibodè yóò béèrè, bí èsì ìbéèrè kò bá tẹ́ wọn lọ́rùn, arìnrìn-àjó lè bá ara rẹ̀ ní ẹnu ìloro àlọ.
Fún àwọn Ọmọ-adúláwọ̀ tí ó fẹ́ ṣe ìrìnàjò jáde lọ sí orílẹ̀-èdè tí kìí ṣe ti adúláwọ̀, ìbéèrè fún ìwé ìrìnnà ìwọ̀lú máa ń dà bíi ṣíṣe ẹbọ fún òòṣà tí ebi ń pa.
Adéṣínà Ayẹni (Ọmọ Yoòbá), alákòóso Ohùn Àgbáyé ní èdèe Yorùbá, sọ ìríríi rẹ̀ nígbà tí ó ṣe ìbéèrè fún ìwé ìrìnnà ìwọ̀lúu Lisbon, Portugal, fún àpéròo àwọn alátinúdá 2019 Creative Commons Summit:
Ìdùnnù ǹlá gba ọkàn-an mi nígbà tí mo gba ìròyìn tẹl mí lọ́wọ́ wípé n ó máa sọ̀rọ̀ àkórí ètò níbi Àpérò CC ọdún-un 2019 ní Lisbon.
Lọ́jọ́ 18 oṣù Igbe, 2019, ọjọ́ díẹ̀ sí àyájọ́ ọjọ́ ìbíì mi, mo kó àwọn ohun tí wọn béèrè fún ìwé ìrìnnà láti wọ̀lúu Lisbon ki n ba kópa nínúu àpérò náà sílẹ̀ ní ilé-iṣẹ́ẹ VFS Global ní ìdádò Lekki, ní Èkó.
Ọjọ́ 9 sí 11 ọdún-un 2019 ni àpérò náà ṣùgbọ́n ọjọ́ márùnúndínlógún ni yó gbà fún ìwé ìrìnnà láti jáde fún gbígbà.
Lọ́jọ́ tí ó yẹ kí n kúrò nílé fún Portugal, n kòì tí ì rí ìwé-ẹ̀rí-ọmọìlú-fún-ìrìnnà mi gbà padà.
ọjọ́ mọ́kànlá lẹ́yìn tí àpérò ti di àfìsẹ́yìn ti eégún aláré ń fiṣọ, mo gba iṣẹ́-ìjẹ́ kí n wá gba ìwé-ẹ̀rí-ọmọìlú-fún-ìrìnnà mi ní VFS.
Awọn àgbá bọ̀, inú dídùn l’ó ń mú orí yá.
Ìṣòro kan ni ti àìrí ìwé ìrìnnà gbà, òmíràn ni ti owó ìrìnàjò ọ̀fẹ́ gọbọi tí ó wọlẹ̀ nítori n kò le è lọ si àpérò.
Ìbànújẹ́ gba ọkàn mi poo látàríi àlàálẹ̀ Ilé-Ìfowópamọ́ Àgbà orílẹ̀-èdè Nàìjíríà tí kò mú ìfowó ránṣẹ́ sí òkè òkun rọrùn; n kò le è dá owó ìrìnàjò ọ̀fẹ́ tí ó pọn dandan láti dá padà padà fún àwọn tí ó ni owó.
Ó dùn mí wọ akínyẹmí ara wípé wọ́n gbẹ́sẹ̀ lé ẹ̀tọ́ọ mi gẹ́gẹ́ bí olómìnira láti darapọ̀ mọ́ àwọn akẹgbẹ́ẹ̀ mi.
Wọ́n pa ohùn mọ́ mi lẹ́nu!
Ìṣòro: Fún àwọn Ọmọ-adúláwọ̀ tí ó ń ṣe ìrìnàjò nínúu Ilẹ̀-adúláwọ̀
Ó ṣòro fún ọmọ-adúláwọ̀ láti ṣe ìrìnàjò jáde kúrò ní Ilẹ̀-adúláwọ̀ — ṣùgbọ́n bẹ́ẹ̀ náà ni ó nira láti ṣe ìrìnàjò nílẹ̀ náà.
Àwọn ọmọ onílùú àìmọye orílẹ̀-èdè tí ó wà ní Àríwá àgbáńlá ayé lè ṣe ìrìnàjò lọ sí ọ̀pọ̀ orílẹ̀-èdè ní ilẹ̀-adúláwọ̀  láì ní ìwé ìrìnnà, tàbí pẹ̀lú hìhámọ́ tí ò tó nǹkan, àmọ́ ọ̀pọ̀lọpọ̀ Ọmọ-adúláwọ̀ ni ó nílòo ìwé ìrìnnà ìwọ̀lú láti ṣe ìrìnàjò sí ìdajì àwọn orílẹ̀-èdè tí ó kù.
Aládàásí Ohùn Àgbáyé ọmọbíbí orílẹ̀-èdè Nàìjíríà Rosemary Àjàyí ṣe àpèjúwe “ìlàkàkà àwọn ọmọ-adúláwọ̀ tí ó ń ṣe ìrìnàjò ní àárín ilẹ̀-adúláwọ̀":
Inúu mi dùn nítotí wípé à ń gbé ọ̀ràn ohun tí ojú àwọn ọmọ-adúláwọ̀ máa ń rí ní wọ́n bá béèrè fún ìwé ìrìnnà wọ Orílẹ̀-èdè òyìnbó àti ohun ti ó tan mọ́ ọn yè wò.
Èyí kò gbé mi lọ́kàn bíi ti ìlàkàkà àwọn ọmọ-adúláwọ̀ tí ó ń ṣe ìrìnàjò nínúu ilẹ̀-adúláwọ̀.
Ní RightsCon tí ó wáyé ní Tunis, àti GlobalFact tí ó wáyé ní Cape Town, mo bi àwọn Ọmọ-adúláwọ̀ bóyá wọ́n ti nílòo ìwé ìrìnnà.
Ní ọjọ́ ìsinmi tí a wà yìí, mo gbọ́ wípé oníṣẹ́-ìròyìn ọmọ Nàìjíríà kan kò le è wà níbí GlobalFact nítorí wípé kò ní ìwé ìrìnnà.
Kí a máà sọ ti àwọn ọmọ-adúláwọ̀ tí ó fò kúrò nílẹ̀-adúláwọ̀ kí wọn ó tó lè wọ Tunis.
Ní oṣù ti ó kojá, mo ṣe alábàápàdé oníṣẹ́-ìròyìn tí ó wá láti Ìlà-oòrùn Ilẹ̀-adúláwọ̀ tí ó ń ṣe ìbéèrè fún ìwé ìrìnnà wọ Nàìjíríà.
Wọ́n ní kí ó pèsèe ìwé-ẹ̀rí ìwákọ̀ọ ti akọ́ṣẹ́mọṣẹ́ awakọ̀ tí yóò wá gbé e bí ó bá balẹ̀ ní pápá-ọkọ̀-òfuurufú!
Bí Rosemary ti sọ, ìrìnàjò nínúu ilẹ̀-adúláwọ̀ máa ń gba ṣíṣèrìnàjò kúrò ní ilẹ̀-adúláwọ̀ kí aṣèrìnàjò ó tó le è dé ibi tí ó ń lọ ní àárín Ilẹ̀-adúláwọ̀.
Ní ibi àpérò òṣìṣẹ́ ọkọ̀-òfuurufú agbègbè tí Àjọ Ìgbókègbódò Ọkọ̀-òfuurufú Àgbáyé (IATA) gbé kalẹ̀ tí ó wáyé ní Accra nínúu oṣù Òkúdù, Igbákejì Ààrẹ Orílẹ̀-èdèe Ghana, Oníṣègùn Mahamudu Bawumia pohùnréré-ẹkún látàríi wípé “ó yẹ oníṣòwò láti Freetown [Sierra Leone], fún àpẹẹrẹ, láti ṣe ìrìnàjò fún ọjọ́ méjì gbáko láti lọ sí Banjul (nípasẹ̀ẹ orílẹ̀-èdè kẹ́ta) fún ìrìnàjò tí kò ju wákàtí kan lọ.“
Ìpòyì lórí òfuurufú náà gbọ́mọ pọn pẹ̀lú owó kanangú fífò lókè láàárín Ilẹ̀-adúláwọ̀.
Ǹjẹ́ òtítọ́ ni wípé ó ṣeéṣe kí Ọmọ-adúláwọ̀ ó máà padà wálé?
Iṣẹ́ ìdóòlà-ẹ̀mí ní oríi omi Erékùsù Canary ní 2006.
Àwòrán láti ọwọ́ọ Noborder Network.
(CC BY 2.0)
Ni àárín-n ọdún-un 2010-2017, àwọn aṣípòkiri láti àwọn orílẹ̀-èdè tí ó wà lábẹ́ Ìlú Gúúsù Aṣálẹ̀ Sahara ni ó ṣepò tí ó tẹ̀lé Syria gẹ́gẹ́ bí ìlú tí ó ní ènìyàn tó pọ̀ jù nínú àwọn aṣípòkiri lágbàáyé.
Ọ̀pọ̀lọpọ̀ Ọmọ-adúláwọ̀ ń sá kúrò nílùú nítorí ebi àti rògbòdìyàn, láti wábi forípamọ́síeek, didi ogúnlémidébí tàbí didi agbélùú ní Àréwá Amẹ́ríkà tàbí ní Éróòpù.
Àbájáde Ìwádìí Pew ọdún-un 2018 sọ wípé iye àwọn aṣípòkiri  láti Ìlú Gúúsù Aṣálẹ̀ Sahara “ti fi ìdá 50 lọ sókè  tàbí jù bẹ́ẹ̀ lọ ní àárín-in ọdún-un 2010 àti 2017, ju gbogbo rẹ̀ lọ wọn ju ìdá 17 lọ káríayé ní àsìkò kan náà."
Awọn ọmọ-adúláwọ̀ tí ó wá láti Ìlú Gúúsù Aṣálẹ̀ Sahara náà ń ṣí kiri orílẹ̀-èdè jákèjádò àgbáyé.
Ní ọdún-un 2014, ó tó aṣíkiri 170,000 tí ò ní ìwé-àṣẹ lábẹ́ òfin ni ó ń wọ ọkọ̀ gba orí òkun Mediterranean lọ sí orílẹ̀-èdè Italy.
Ọ̀gọ̀rọ̀ ló wá láti àwọn Ìlú Gúúsù Aṣálẹ̀ Sahara.
Ní oṣù Ọ̀pẹ ọdún-un 2018, Ọlọ́pàá Brazil dóòlà ẹ̀mí èèyàn 25 ọmọ-adúláwọ̀ tí ó wá láti Ìlú Gúúsù Aṣálẹ̀ Sahara “tí ó ti wà lọ́rí omi òkun Atlantic fún oṣù kan gbáko".
Àwọn arìnrìnàjòó san “ẹgbẹlẹmùkù owó lọ́wọ́ ẹnìkọ̀ọ̀kan" fún ìrìnàjò láti Cape Verde.
Ní oṣù Òkúdù ọdún-un 2019, US Customs Àjọ Aṣọ́bodè àti Ààbò Ibodè US ní Del Rio, Texas, USA, fi ọwọ́ọ ṣìkún òfin mú àwọn ọmọ-adúláwọ̀ 500 tí ó wà láti Ilẹ̀-olómìnira Congo, Democratic Republic of Congo, àti Angola, tí wọn ń fẹ́ gba omi Odò Rio Grande wọ USA.
Onírúurú ìròyìn ni ó ti rò ó wípé Ilẹ̀-adúláwọ̀ ni àárín-ín gbùngùn òtòṣì àti ogun, síbẹ̀síbẹ̀, Marie-Laurence Flahaux àti Hein De Haas, àwọn onímọ̀ láti Ifásitì ti Oxford àti Ifásitì ti Amsterdam, ní ṣísẹ̀ntèlé, kò gbà pé bẹ́ẹ̀ ní ó rí.
Flahaux àti De Haas jiyàn wípé kò rí bí ìròyín ti ṣe rò ó sí etígbọ̀ọ́ ọmọ aráyé pàápàá “àwọn ilé iṣẹ́ àti olóṣòlú" àti àwọn ọlọ́gbọ́n náà.
Iṣẹ́ ìwádìí fi yé wípé àwọn ìṣípòkiri láti Ilẹ̀-adúláwọ̀ kò déédéé wáyé, ohun tí ó fà á ni “ìlànà ìdàgbàsókè àti ìyípadà àwùjọ" èyí tí ó ń mú ṣíṣíkiri lọ sí àwọn agbègbè àgbáyé wu Ọmọ-adúláwọ̀ — tí kò yàtọ̀ sí aṣípòkiri láti ibòmìíràn lágbàáyé.
Àwọn ìròyìn abanilórúkọjẹ́ wọ̀nyí, ni ó ń fa sábàbí ìlànà-iṣẹ́ ìwé ìrìnnà: Ọ̀pọ̀lọpọ̀ orílẹ̀-èdè ni ó nígbàgbọ́ wípé gbogbo arìnrìnàjò tí ó bá jẹ́ Ọmọ-adúláwọ̀ ni kò ní padà sí orílẹ̀-èdèe rẹ̀, àfi bí arìnrìnàjó bá ní ẹ̀rí tí ó yanrantí tó ni ó lè rí ìwé ìrìnnà ìwọ̀lú gbà.
Kò rọrùn láti ṣí ojú àwọn tí kì í ṣe ọmọ-adúláwọ̀ lójú nípa orúkọ búburú tí wọn ti sọ orílẹ̀-èdè tí ó wá láti Ilẹ̀-adúláwọ̀.
Níbàyìí, àwọn orílẹ̀-èdè Ilẹ̀-adúláwọ̀ níṣẹ́ láti ṣe sí ètò lílọ-àti-bíbọ̀ àwọn ọmọadúláwọ̀.
Ìwé-ẹ̀rí-ọmọìlú-fún-ìrìnnà kan  ṣoṣo fún gbogbo orílẹ̀-èdè ní Ilẹ̀-adúláwọ̀ jẹ́ ọ̀nà àbáyọ — àmọ́ kò tó.
Single African Air Transport market náà (SAATM), àti Continental Free Trade Agreement náà, tí a fi lọ́lẹ̀ lọ́dún tí ó kọjá, ti se àlàálẹ̀ ìgbésẹ̀ wọ̀nyí, ṣùgbọ́n ìmúṣẹ ṣì kù díẹ̀ káàtó.
Lásìkò yìí, gẹ́gẹ́ bíi Ọmọ-adúláwọ̀, ìyànjú láti rìnrìnàjò ni láti ní ìrírí ìrẹnisílẹ̀ tí àwọn tí ó ń se ìrìnàjò lọ sí òkè-òkun ń rí — tàbí jẹ́ títají nínú àlà ìsọ̀kan Ilẹ̀-adúláwọ̀ tí kò sí.
Èyí kéyìí tí ò báà jẹ́, òòsà ìwé ìrìnnà ń béèrè ẹbọ sí i, tí kọ̀ sì yé é gbẹbọ.
Ẹ̀rọ Alátagbà ni a fi gbé àwọn ìròyìn irọ́ àti ọ̀rọ̀ ẹlẹ́yàmẹyà jáde lásìkò ìdìbò orílẹ̀-èdèe Nàìjíríà
Irọ́ tí ó ti ara ẹlẹ́yàmẹyà sú yọ lórí ẹ̀rọ alátagbà lásìkò ìbò
Àtẹ̀jáde ìtúmọ̀ 9 Ṣẹẹrẹ 2020 10:33 GMT
Ìbò ààrẹ ti ọjọ́ 28, oṣù kẹta ọdún-un 2015 bí ó ṣe ń lọ lọ́wọ́ ní Abuja, Nàìjíríà.
Àwòrán láti Iléeṣẹ́ Aṣojúu Ètò Ìrìnàjò sí orílẹ̀-èdèe US ní Nàìjíríà/ Idika Onyukwu [Ìgbóríyín fún òǹlàwòrán: Àìsí-fọ̀rọ̀-ajé 2.0 Àìlámì (CC BY-NC 2.0)]
Èyí ni àkọ́kọ́ nínú ìròyìn oníṣísẹ̀ntẹ̀lé ẹlẹ́ka-méjì tí ó dá fìrìgbagbòó lóríi ọ̀rọ̀ ìkórìíra ẹni, ìròyìn ẹlẹ́jẹ̀ àti irọ́ lórí ayélujára ní Nàìjíríà lásìkò ìbò ọdún-un 2019.
O leè ká apá kejì ìròyìn náà níbí.
Ọjọ́ 23, oṣù kejì ọdún-un 2019 ni àwọn ọmọ orílẹ̀-èdèe Nàìjíríà gba ẹ̀ka ìdìbò lọ láti dìbò yan ààrẹ àti ọmọ ìgbìmọ̀ tuntun sípò.
Àwọn méjì gbòógì òǹdíjedupò sí ipò ààrẹ, Ààrẹ tí ó wà lórí àléfà kó ìbò ẹgbẹẹgbẹ̀rún 15 tí ó mú u borí olórogún-un rẹ̀ pẹ́kípẹ́kí, Atiku Abubakar, pẹ̀lú “àlàfo idà 56 sí ìdá 41." A ṣe ìbúra fún Buhari fún sáà kejì ọlọ́dún mẹ́rin lọ́jọ́ 29, oṣù karùn-ún, 2019.
Kà sí i: #NigeriaDecides2019: Ohun gbogbo tí ó yẹ kí o mọ̀ nípa ìdìbò gbogboògbò ti ọdún nìí
Síbẹ̀, ohun gbogbo tí ó gbà ni wọ́n fi ṣe ìpolongo ìbò náà, láì yọ bíbẹ ẹ̀rọ alátagbà lọ́wẹ̀ sílẹ̀.
Ọ̀rọ̀ ìkórìíra tẹ̀gbintẹ̀gbin tòun ìwà ẹlẹ́yàmẹyà àti ìròyìn irọ́ ràn bíi pápá inú ọyẹ́ ní orí ẹ̀rọ ayélujára, pabambarì lóríi gbàgede Twitter.
Ìkórìíra Ẹ̀yà ní Nàìjíríà
Ẹ̀yà onírúurú – tí ó tó bíi 250 àti èdè 500 – ti fi ìgbà kan jẹ́ orísun àìbalẹ̀ọkàn dípòo ìfọ̀kànbalẹ̀.
Èyí fi ojú hàn lásìkò ìbò nígbàtí àwọn olóṣèlú lo ẹlẹ́yàmẹ́lẹ́yá fi polongo ìbò.
Láti ilẹ̀, ìtàkùrọ̀sọ lórí ayélujára ní Nàìjíríà kò lọ láì sí ìkórìíra.
Kà sí i: Nàìjíríà: Gbígbógun ti àpọ̀jù ìkórìíra ẹ̀yà tẹ̀gbintẹ̀gbin — lójúkorojú àti lórí ayélujára
Lásìkò ìbò ọdún-un 2015, fún àpẹẹrẹ, gbàgede Twitter ní orílẹ̀-èdèe Nàìjíríà di ibi ìkorò àti ibi ìdíje ìjuwọ́ láàárín àwọn alátìlẹ́yìn àwọn òǹdíje méjì ìgbà náà, Goodluck Jonathan (PDP, ọmọ lẹ́yìn Krístì tó jẹ́ ọmọ Ijaw) àti Muhammadu Buhari (APC, Ìmàle, Hausa, Fulani).
Twitter di irinṣẹ́ fún ìgbéròyìn ìkórìíra ẹ̀yà tẹ̀gbintẹ̀gbin jáde àti ohun èlò fún ẹgbẹ́ olóṣèlú.
Àwọn kan lérò wípé ọdún-un 2019 yóò yàtọ̀ nítorí pé Buhari ti ẹgbẹ́ẹ Àjọ Ìtẹ̀síwájú Gbogboògbò (APC) àti Abubakar láti Ẹgbẹ́ olóṣèlú Ìjọba-tiwantiwa Àwọn Ènìyàn (PDP) tí àwọn méjèèjì sì jẹ́ Hausa, Fulani Ìmàle, àmọ́ bẹ́ẹ̀ kọ́ ló rí.
Àwọn amúgbálẹ́gbẹ̀ẹ́ wọn – Yẹmí Ọṣìńbàjò (APC), ọmọ Yoruba, àti Peter Obi (PDP), ọmọ Igbo, jẹ́ Ọmọ-lẹ́yìn-in-krístì — àmọ́ láti ẹ̀yà ọ̀tọ̀ọ̀tọ̀.
Ó fẹ́ jọ àtúnwáyé ìṣẹ̀lẹ̀ 2015 ṣùgbọ́n pẹ̀lú atakànàngbọ̀n mìíràn.
Ohun gbogbo nípa ìṣèlú Nàìjíríà wọṣọ ẹlẹ́yàmẹ́lẹ́yá ní 2017, ọdún méjì kí ìbò ó tó bẹ̀rẹ̀, tí ó sì fa àìgbàgbọ́ nínú ètò ìṣèlú.
Ẹgbẹ́ ajìjàngbara ọmọ ìbílẹ̀ Biafra Indigenous People of Biafra (IPOB), tí ó jẹ́ àgbáríjọpọ̀ àwọn ọmọ ìbílẹ̀ ìlà-oòrùn orílẹ̀-èdèe Nàìjíríà tí Nnamdi Kanu jẹ́ olórí, dá kún rògbòdìyàn tí ó ń rọ́ tìtì.
Kà sí i: Bí ọ̀rọ̀ ìkórìíra tẹ̀gbintẹ̀gbin ṣe ń peléke sí i, àwọn òǹkọ̀wée Nàìjíríà náà múṣẹ́ ṣe
Ìdi-aṣálẹ̀-ilẹ̀ ní àríwá Nàìjíríà ló mú kí àwọn ọlọ́sìn-ẹran tí ó jẹ́ darandaran tí ó ń bá àwọn àgbẹ̀ jà ó wà sí apá gúúsù.
Àwọn Ọmọ-lẹ́yìn-in-krístì kan “rí gbígba àwọn Fulani darandaran tí ó jẹ́ Ìmàle tọwọ́tẹsẹ̀ wọlé sí apáa gúúsù gẹ́gẹ́ bíi ìgbésẹ̀ láti ‘Sọnidìmàlè’ ní tipátipá." Ìkọ̀jálẹ́ ìjọba Nàìjíríà láti ṣe ìwádìí sí àwọn ìkọlù tí ó ń wáyé àti “fífimú àwọn tí ó ṣẹ̀ sófin dánrin", tí ìkọlù náà sì fa ikú àwọn ènìyàn tí ó tó bíi ẹgbẹ̀rún 4 láti ọdún-un 2015 sí 2018, gẹ́gẹ́ bí iléeṣẹ́ Amnesty International ti ṣe ní i lákọsílẹ̀.
Láti ìhín lọ, ẹlẹ́yàmẹyà ti ń peléke sí i kí ó tó di àsìkò ìbò ààrẹ ọdún-un 2019.
Àìnígbàgbọ́ tí ó wà nílẹ̀ ló fi àyè gba ìgbéjáde ìròyìn irọ́ – lójúkorojú àti lórí ayélujára – lásìkò ìbò.
Ìbò àti ìgbàgbọ́ ọ̀rọ̀ orí ẹ̀rọ ayélujára ní Nàìjíríà
Iye àwọn òǹlò ẹ̀rọ ayélujára ní Nàìjíríà fò fẹ̀rẹ̀ sókè láti ẹgbẹẹgbẹ̀rún 98.3 ní ọdún-un 2017 sí ẹgbẹẹgbẹ̀rún 100.5 ní 2018.
Facebook ló léwájú gẹ́gẹ́ bí i gbàgede ààyò ọ̀pọ̀ ọmọ orílẹ̀-èdèe Nàìjíríà pẹ̀lú òǹlò ẹgbẹẹgbẹ̀rún 22, tí gbàgede àwòrán-àtohùn YouTube (ẹgbẹẹgbẹ̀rún 7 àti jù bẹ́ẹ̀ lọ) tẹ̀lé e, Twitter (ẹgbẹẹgbẹ̀rún 6) àti Instagram (ẹgbẹẹgbẹ̀rún 5.7).
Ọ̀dọ́ ni ọ̀pọ̀lọpọ̀ àwọn olùdìbò orílẹ̀-èdèe Nàìjíríà.
Lára ẹgbẹẹgbẹ̀rún 84 àwọn olùdìbò tí ó forúkọsílẹ̀ fún Ìbò Àpapọ̀ ọdún-un 2019, tí ìdajì — ìdá 51 — jẹ́ ọ̀dọ́ òǹdìbò tí ọjọ́ oríi wọ́n tó ọdún 18 àti 35, tí ìdá 30 sì jẹ́ ẹni ọdún 36 àti 50.
Àwọn ọjọ́-orí méjèèjì yìí, tí ó ní onímọ̀ nípa ìlò ẹ̀rọ ayárabíàṣá  àti àwọn aṣípò sórí ẹ̀rọ ayárabíàṣá, ni ó pọ̀ jù lọ nínú àwọn olùdìbòo Nàìjíríà.
Torí ìdí èyí, kò yanilẹ́nu wípé ẹ̀rọ ayárabíàṣá jẹ́ gbàgede kan gbòógì fún fífi ìpolongo ìbò ọdún-un 2019 sọta ìjà lura ẹni.
Látàrí èyí, ó mú u ṣòro láti gbọ́kàn tẹ àwọn ìròyìn orí ayélukára-bí-ajere lásìkò ètò ìdìbò tó wáyé lọ́dún-un 2019.
Ìròyìn irọ́ tí kò ní gbọ́ngbọ́n nínú ni wọ́n polongo gẹ́gẹ́ ìhìn rere tòótọ́, tí àwọn alátìlẹ́yìn ẹgbẹ́ olóṣèlú méjèèjì tí ó gbajúmọ̀ jù lọ ní orílẹ̀-èdèe Nàìjíríà sì lukoro rẹ̀: Àjọ Ìtẹ̀síwájú Gbogboògbò All Progressive Congress (APC) àti Ẹgbẹ́ olóṣèlú Ìjọba-tiwantiwa Àwọn Ènìyàn People's Democratic Party (PDP).
Gẹ́gẹ́ bí ìkíyèsí ẹ̀yà tí ó wáyé láàárín ọjọ́ 28 oṣù kẹwàá, 2018, àti ọjọ́ 29, oṣù karùn-ún  2019, ọ̀rọ̀ ìkórìíra ẹ̀yà tẹ̀gbintẹ̀gbin jẹ́ irinṣẹ́ fún ìròyìn tí kò ní gbọ́ngbọ́n ń'nú tí ó kún fún irọ́ láti sàkání ẹgbẹ́ olóṣèlú méjèèjì ní oríi Twitter ti Nàìjíríà lásìkò ìbò ààrẹ 2019.
A ká àwọn ìkíyèsí yìí sílẹ̀ láti orí ayélujára ní àsìkò yìí.
Tí a bá sọ nípa ìròyìn irọ́ nípa ti ẹlẹ́yàmẹyà, àwọn agbárùkù ti ẹgbẹ́ olóṣèlúu APC yọ ẹnu ìwọ̀sí sí Obi lára nítorí pé ó dá àwọn ará òkè Ọya padà nígbà tí ó wà lórí ipò gẹ́gẹ́ bí aláṣẹ Ìpínlẹ̀ Anambra, ní ìlà-oòrùn gúúsù orílẹ̀-èdèe Nàìjíríà.
Túwíìtì tàn kárí ilé kárí oko tí ó sọ pé àwọn ọmọ Yorùbá ń tiná bọ ìsọ̀ àwọn oníṣòwò tí ó jẹ́ ẹ̀yà Igbo ní Èkó.
Irọ́ funfun báláwú ni àwọn ìròyìn wọ̀nyí, a ó gbé e yẹ̀ wò síwájú sí i nínú Apá kejì àròkọ yìí.
Àwòrán 1: Túwíìtì irọ́ ti Festus Keyamo
Àwòrán 2: Àṣírí bi tí àwòrán tí Keyamo tari síta wà ní ti òtítọ́.
Fún àpẹẹrẹ òmíràn, a lo àwòrán kan báyìí lọ́nà tí kò yẹ.
Lọ́jọ́ 28, oṣù kẹwàá, ọdún-un, 2018, Festus Keyamo, olùdarí ètò ìkéde àná fún Iléeṣẹ́ Ìpolongo fún Buhari, túwíìtì àwòrán kan (Aworan 1) ti igi kan tí ó ń wù láàárín ojú irin kan tí ó ti di àpatì: “Bí igí ṣe ń wù sí àárín ojú irin ní 1999 sí 2015… Báyìí, ‘Sáà Ìparí iṣẹ́’ rè é, àwọn ojú irin náà ti ń jí padà sáyé." Ìjọba PDP ló ń tukọ̀ ètò ní 1999 sí 2015.
Lẹ́yìn-ò-rẹyìn, òǹlò Twitter kan tí ó jẹ́ ọmọ orílẹ̀-èdèe Nàìjíríà tọ ipasẹ̀ẹ àwòrán náà sí túwíìtì kan lédèe Lárúbáwá (Àwòrán 2) tí ẹnìkan tari síta nínú oṣù yẹn.
Túwíìtì náà jẹ́rìí wípé Lebanon ni àwòrán ọ̀hún ti ṣẹ̀ wá.
Ohun tí Keyamo fẹ́ ṣe ni láti fi hàn wípé ìṣàkóso ìjọba Buhari ti gbé ìgbésẹ̀ àtúnṣe sí àwọn ọ̀nà ọkọ̀ọ ojú irin tí ìjọba àná pa tì.
Àmọ́ ṣá, àwòrán orílẹ̀-èdè mìíràn tí ó lò láti fi sọ “ìtẹ̀síwájú" náà, fọ́ gbogbo rẹ̀ lójú.
Àwòrán 3: Ọ̀rọ̀ ìkórìíra ẹ̀yà tẹ̀gbintẹ̀gbin
Àwòrán 4: El-Rufai tọrọ àforíjì fún túwíìtì “tí ó lè dá wàhálà sílẹ̀" náà tí ó wà ń'nú Àwòrán 3.
Ọ̀rọ̀ ìkórìíra ẹ̀yà tẹ̀gbintẹ̀gbin ṣẹ́ yọ kí ọjọ́ ìbò ó tó kò, lásìkò ìbò àti lẹ́yìn ìbò.
Túwíìtì ẹlẹ́yàmẹyà kan (Àwòrán 3) Bashir El-Rufai, ọmọ Aláṣẹ Ìpínlẹ̀ Kaduna, wí pé ẹ̀yà Igbo ló fi ìbínú tan iná ọ̀tẹ̀ tí ó fa Ogun Abẹ́lée Nàìjíríà.
Láàárín 1967 sí 1970, orílẹ̀-èdèe Nàìjíríà ja ogun kíkorò kan pẹ̀lú ìlúu Biafra tí í ṣe àwọn ẹ̀yà Igbo tí ó wà ní apá ìlà-oòrùn gúúsù, tí ó ń gbèrò láti pín yà kúrò lábẹ́ ìṣàkóso ìjọba Nàìjíríà.
Síbẹ̀, gẹ́gẹ́ bí Bashir El-Rufai ti ṣe sọ, àbájáde ìbò ọdún-un 2019 tí ẹgbẹ́ẹ rẹ̀, APC, gbégbà-orókè.
Ó yẹ kí a rí i bíi “ẹ̀san" láti apá ọ̀dọ̀ àwọn ẹ̀yà Hausa, Fulani.
Ó padà wá á tọrọ àforíjì, lẹ́yìn tí a ti bu ẹnu àtẹ́ lù ú, fún túwíìtì “tí ó lè dá wàhálà sílẹ̀" bí a ti rí i nínú Àwòrán.
Bákan náà ni ó mú túwíìtì ìsọkúsọ náà wálẹ̀ (Àwòrán 3).
Ìròyìn irọ́ tí ó ti ara ẹlẹ́yàmẹyà wá lórí ẹ̀rọ-alátagbà lásìkò ìbò ṣe é pín sábẹ́ ẹ̀ka méjì: ìròyìn tí kò ní gbọ́ngbọ́n nínú àti ìròyìn irọ́.
Miroslav Tudjman àti Nives Mikelic, ọ̀mọ̀wé nípa ìtàkùrọ̀sọ ní Ifáfitì ti Zagreb, Croatia, túmọ̀ ìròyìn tí kò ní gbọ́ngbọ́n nínú sí “ìròyìn àmọ̀ọ́mọ̀ tari síta láti ṣi àwọn ènìyàn lọ́kàn." Ète títari ìròyìn irọ́ síta bí òtítọ́, ló ya ìròyìn tí ó ń ṣini lọ́kàn àti ìròyìn irọ́ sọ́tọ́.
Tudjman àti Mikelic sọ wípé ọ̀nà ìtànkálẹ̀ ìròyìn fẹ̀jú ju ìròyìn àmọ̀ọ́mọ̀ tari síta láti ṣini lọ́kàn tàbí ìròyìn irọ́ lọ.
Ìdí ni pé ọ̀nà ìtànkálẹ̀ ìròyìn “máa ń yí ìhùwàsí ẹni padà" nípasẹ̀ “ìṣẹ̀lẹ̀ àìròtẹ́lẹ̀ kan tàbí ìgbésẹ̀ àmọ̀ọ́mọ̀ dá lásìkò ìtari ìtàkùrọ̀sọ [náà] síta." Bí irú èyí, ọ̀nà ìtànkálẹ̀ ìròyìn máa ń tẹ̀sí apá kan tàbí àìpé ìròyìn fún àǹfààní ọ̀rọ̀ òṣèlú àti yíyí ìrònú padà níparí.
Ìbẹ̀rùbojo ọkàn bẹ́ sílẹ̀ látàrí ìbò ọdún-un 2019 nítorí ìròyìn irọ́ àti ọ̀nà ìtànkálẹ̀ ìròyìn ń ṣe àgbédìde àìbalẹ̀ ọkàn tí ó ti ọ̀rọ̀ ìbò bẹ̀rẹ̀ àmọ́ tí ó ń fa “ìdẹ́rùbà fún ìparí-ìjà tí ìbòó bá kásẹ̀ ńlẹ̀."
Apá kejì àròkọ yìí yóò ṣe àgbéyẹ̀wò bí èyí ṣe wáyé lórí ayélujára, pàápàá lóríi gbàgede Twitter, pẹ̀lú àwọn àpẹẹrẹ mélòó kan.
Àpilẹ̀kọ yìí jẹ́ ara àtẹ̀jádé ìròyìn oníṣísẹ̀ntẹ̀lé tí ó ń ṣe àgbéyẹ̀wò ìṣúsí pẹ̀lú ẹ̀tọ́ ìlò ẹ̀rọ-ayárabíàṣá nípa àwọn ìlànà bíi ìṣánpa ìṣàsopọ̀ ẹ̀rọ ayélukára-bí-ajere àti ìròyìn ẹlẹ́jẹ̀ lásìkò ètò ìṣèlú tí ó pọn dandan ní orílẹ̀-èdè méje ní Ilẹ̀-Adúláwọ̀: Algeria, Ethiopia, Mozambique, Nàìjíríà, Tunisia, Uganda, àti Zimbabwe.
Africa Digital Rights Fund àti The Collaboration on International ICT Policy for East and Southern Africa (CIPESA) ni agbátẹrù iṣẹ́ àkànṣe yìí.
Ní Kenya àti Ethiopia, àwọn ọkùnrin wọ̀nyí ríran ‘àwòrán-ìtọ́nà’ àt'ọ̀run wá láti gbẹ́ ihò nísàlẹ̀ ilẹ̀
Àwọn ọkùnrin méjèèjì sọ wípé Ọlọ́run ló yọ sí àwọn
Àtẹ̀jáde ìtúmọ̀ 16 Ṣẹẹrẹ 2020 18:10 GMT
Ihò nísàlẹ̀ ilẹ̀ẹ Dunbar ní gúúsù Ethiopia tí Mohammed Yiso Banatah gbẹ́ jáde pẹ̀lú ọwọ́ọ rẹ̀ láì lo ohunkóhun.
Allah l'ó pa á láṣẹ láti gbẹ́ ilé Ọlọ́run fún ètò ìgbéyàwó sísàlẹ̀ ilẹ̀.
Àwòrán láti ọwọ́ọ Amanda Leigh Lichtenstein, a fi àṣẹ lò ó.
Lọ́jọ́ 26 oṣù Ọ̀pẹ, BBC Swahili gbé àwòrán-àtohùn kan tí ó ṣe àfihàn-an Francisco Ouma, ẹni àgbà kan láti Busia, ìlà-oòrùnun Kenya, ẹni tí ó gbọ́ ohùn Ọlọ́run láti gbẹ́ ihò nísàlẹ̀ ilẹ̀ jáde.
Ìran náà wá nípasẹ̀ àwòrán ìtọ́nà tí ó rí lójú àwọn àláa rẹ̀.
Láti inú oṣù kejì ọdún-un 1967, ni Ouma ti ń tọ ipasẹ̀ẹ ìtọ́nà látọ̀run wá náà tí ó gbà Iójú àláa rẹ̀.
Lónìí, ihò nísàlẹ̀ ilẹ̀ẹ rẹ̀ ti ní yàrá 24 tí ó sì ń lé sí i.
Àgékù àwòrán-an Francis Ouma, tí ó gbọ́ ohùn Ọlọ́run láti gbẹ́ ihò sísàlẹ̀ ilẹ̀ tí ó ní 24 ìyàrá lóríi BBC Swahili / Instagram.
Láti ayébáyé, ọ̀pọ̀ ènìyàn ló ti ní kò sí ẹ̀rí tí ó dájú wípé ìran àt'ọ̀run wá ni àwọn irú àlá báwọ̀nyí, tí wọn ń dẹ́jàá ìlera ọpọlọ irú ẹni bẹ́ẹ̀ tí ó pé òún ríran lójú àlá.
Àmọ́ àwọn òjíṣẹ́ ẹ̀sìn Ìmàle, Júù àti Onígbàgbọ́ gbogboó ti jẹ́rìí sí ìran láti ọ̀dọ̀ Ọlọ́run ent tí ó wá lójú àlá fún ẹgbẹẹgbẹ̀rún ọdún.
“Ọlọ́run fi nǹkankan bí àwòrán-ìtọ́nà hàn mí," Ouma sọ fún BBC Swahili.
“Nígbà yẹn, nígbà tí mò ń wa ilẹ̀, àwòrán-ìtọ́nà yìí ni mo tẹ̀lé.
Kì í ṣe nígbà tí mò ń walẹ̀ nìkan, ó dára jù kí n máa walẹ̀ lọ, rárá."
Ìtúlẹ̀ àti ọwọ́ọ rẹ̀ méjèèjì ni ó lò, Ouma kan àwọn òkúta abẹ́lẹ̀ tí kò mú ìwalẹ̀ náà rọrùn fún un.
Àṣẹ̀yìnwá àṣẹ̀yìnbọ ó rí ibi tí yóò ti mú àwòrán-ìtọ́nà ihò nísàlẹ̀ ilẹ̀ẹ Ọlọ́run tí ó wà ní ọkàn-an rẹ̀ wá sí ìmúṣẹ.
Nínú ìyẹ̀wù kan, ó ní òkúta kan tí a kọ ọ̀rọ̀ọ Jésù sí lára.
“Jésù Kristì ni ẹni tí ó mú ìròyìn yìí wá fún mi," Ouma sọ, “ó sì ṣàlàyée rẹ̀ fún mi gẹ́gẹ́ bí ó ti ṣe ṣe fún Mósè." Ouma gbàgbọ́ wípé òun ń mú májẹ̀mú mìíràn pẹ̀lú Ọlọ́run padà wá sílé ayé.
“Ìpele kejì ń bọ̀ lọ́nà.
Èyí ni ìpele àkọ́kọ́ ti májẹ̀mú náà.
Ìkejì ń bọ̀ lọ́nà.
Mi ò leè sọ ní pàtó ohun tí yóò jẹ́ báyìí nítorí bí mo bá kédee rẹ̀, mo lè máa yan ìṣẹ̀dá ẹ̀dá ọmọ ènìyàn jẹ.
Toríi bẹ́ẹ̀, mo máa dúró fún ìjábọ̀ náà bí ó bá tó àsìkò," Ouma wí fún BBC Swahili.
Àwòrán-àtohùn-un BBC Swahili ti di wíwò fún ìgbà 50,000 pẹ̀lú èsì tí ó tó 100 tí ó sì ń lé sí í.
Níwọ̀n-ọn bí àwọn kan ti sọ nípa àìlera ọpọlọ àwọn t'ó ń sọ pé àwọn gbọ́hùn Ọlọ́run lójú àlá, tí ọ̀pọ̀lọpọ̀ èsì àdásí gbè lẹ́yìn àwọn ẹni Ọlọ́run tí ó sọ sí ìran ojú àlá.
Òǹlòo Instagram kan kọ:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Fún èmi, àwọn ènìyàn báyìí, mo máa ń gbà wọ́n gbọ́ gidi gan-an, ju àwọn tí ó máa ń fi ọ̀rọ̀ Ọlọ́run [rọ] wá nílé ìjọsìn, fún ọdún 52 èèyàn-án wa ilẹ̀ — bí kò bá tẹ̀lé ọkàn-an rẹ̀, ṣé kò yẹ kí àdúgbòo rẹ̀ àti ìjọba ó dá a mọ̀?
Kò tilẹ̀ béèrè fún ìrànwọ́ fún katakata tàbí owó fún làálàáa rẹ̀.
A kò gbọdọ̀ dájọ́ ẹni yìí.
Mohammed Yiso Banatah lọ́dún-un 2012 ṣàlàyé àlá mẹ́wàá tí Allah yọ sí òun lójú àlá láti gbẹ́ ilé Ọlọ́run fún ìgbéyàwó sábẹ́ ilẹ̀.
Àwòrán láti ọwọ́ọ Amanda Leigh Lichtenstein.
Ilé Ọlọ́run fún ètò ìgbéyàwó Ethiopia
Ní gúúsù Ethiopia, ẹ̀rí tí ó jọra á wá láti àgbàlagbà kan tí orúkọ rẹ̀ ń jẹ́ Mohammed Yiso Banatah, tí ó ní lọ́dún-un 2012 wípé Allah yọ sí òun ní ọdún 33 sẹ́yìn lójú àlá lẹ́ẹ̀mẹwàá ọ̀tọ̀ọ̀tọ̀.
Lójú àwọn àlá náà, ó gbọ́ ohùn-un Allah láti gbẹ́ ihò ilé Ọlọ́run fún ètò ìgbéyàwó nísàlẹ̀ ilẹ̀.
Ihò nísàlẹ̀ ilẹ̀ẹ Dunbar ni a mọ̀ ọ́ sí, ilé Ọlọ́run fẹ̀nfẹ̀ wọ̀nyí wà ní ẹ̀bá ọ̀nàa Banatah tí í ṣe ìlàjì ọ̀nàa  Hawassa àti Shashamene.
Banatah sọ wípé nínú àláa rẹ̀ kẹ́ta ni ó ti rí àwòṣe fún àwọn ilé Ọlọ́run wọ̀nyí.
O lè ka ẹ̀kúnrẹ́rẹ́ àkọsílẹ̀ àláa Banatah ní ṣísẹ̀-n-tẹ̀lé àti ohun tí ó gùn ún kí ó tó bẹ̀rẹ̀ iṣẹ́ ìwalẹ̀ ayée rẹ̀ níbí:
Lójú àláa àsèkágbáa rẹ̀, èyí tí ó jẹ́ ìkẹwàá nínú àkọsílẹ̀ oníṣísẹ̀ntẹ̀lé ọdún-un 1979, ọkùnrin kan fara hàn tí ó mú Mohammed lọ sí ibi igi kékeré kan nínúu ọgbàa rẹ̀, ó sì tọ́ka sí egbòo rẹ̀.
Ọkùnrin náà fi ojú ibi tí yóò ti bẹ̀rẹ̀ ìwalẹ̀, ó sì tún sọ fún un pé lórí iṣẹ́ ìwalẹ̀ náà ni yóò ti là.
Ní ọ̀gànjọ́, ó ríran rí wúrà.
Agbègbè tí ó sún mọ́ jìnà, àwọn ohun tí ó jìnà di fífà sún mọ́ ọ.
A sọ ibi tí yóò ti bẹ̀rẹ̀ ìwalẹ̀, ìgbà tí yó bẹ̀rẹ̀ àti bí yóò ṣe bẹ̀rẹ̀.
Lọ́jọ́ kejì, nígbà tí ó lajú sáyé, ó bẹ̀rẹ̀ síí gbẹ́lẹ̀ pẹ̀lú ọwọ́ọ rẹ̀ nìkan láì lo ìtúlẹ̀.
Ihò nísàlẹ̀ ilẹ̀ tí ìmọ́lẹ̀ oòrùn tán sínúu rẹ̀ wọ̀nyí ti di ibi ìgbafẹ́ olówó kékeré fún àwọn èèyàn láti ṣe ìrinsẹ̀ máìlì mẹ́rin lábẹ́ ilẹ̀ tí ó pa lọ́lọ́.
Àwọn àfẹ́sọ́nà kan ti ṣe ètò ìgbéyàwó níbé.
Bí a ṣe kọ́ àwọn ìyẹ̀wù wọ̀nyí fi iṣẹ́ ọpọlọ àti itú ọwọ́ọ Mohammed hàn – ó ti fi ìfarabalẹ̀ lọ ọ̀pọ̀lọpọ̀ wákàtí fún gbígbẹ́, dídán, àti ṣíṣe iṣẹ́ ọnà sí gbogbo kọ́lọ́fín inú iyàrá àti ògiri, pẹ̀lú àwọn tìmùtìmù, àti pẹpẹ tí a fi iyẹ̀pẹ̀ mọ nínúu rẹ̀, tí àwọn yàrá mìíràn ní fèrèsé tí ìmọ́lẹ̀ oòrùn ń tàn gbà láti ibi tí ẹnìkan kò mọ̀.
Láti ayébáyé ni ihò nísàlẹ̀ ilẹ̀ ti jẹ́ ibi àpẹẹrẹ tí a kà sí gẹ́gẹ́ bí ibi ti ẹ̀mí.
Odindin ìwé kan gbáko tí a pè ní “Al Kahf" tàbí “Ihò nísàlẹ̀ ilẹ̀" jẹyọ nínúu ìwé mímọ́ọ Kuran.
Nínúu rẹ̀ ni a ti bá ìtàn Ẹ̀sìn ìgbàgbọ́ kan tí a mọ̀ sí “Àwọn ẹni Ihò-òkúta,"  which nínú èyí tí àwọn ọ̀dọ́, jìyà àìṣẹ̀ nítorí ìgbàgbọ́ọ wọ́n sá kúrò nílùú, wọ́n sì wá ibi ihò-òkúta kan sùn sí.
Nígbà tí wọ́n jí, wọ́n padà sílé, wọ́n sì ṣàkíyèsí wípé gbogbo ọmọ ìlú ti di ònígbàgbọ́.
Kíni ìdí irẹ̀ tí Donald Trump ṣe l'ókìkí ní Nàìjíríà?
Trump ní ọ̀pọ̀lọpọ̀ olólùfẹ́ ní gúúsù orílẹ̀-èdèe Nàìjíríà
Àtẹ̀jáde ìtúmọ̀ 17 Ṣẹẹrẹ 2020 13:59 GMT
Ààrẹ Donald Trump padà sí Ilé Agbára Funfun ní Washington lọ́jọ́ 19 oṣù Ògún, ọdún-un 2018.
Àwòrán láti ọwọ́ọ Samira Bouaou/The Epoch Times, CC BY 2.0.
Ààrẹ orílẹ̀-èdèe Amẹ́ríkà Donald Trump ti ré sí ipò ìsàlẹ̀ lójú àwọn ènìyàn kárí ayé látàrí àwọn òfin rẹ̀ àti bí ó ṣe ń ṣe ìṣàkóso ọ̀ràn tí ó jẹ mọ́ orílẹ̀-èdèe òkèèrè — àmọ́ kò rí bẹ́ẹ̀ ní àwọn orílẹ̀-èdè bíi Nàìjíríà.
Ní kò pẹ́ kò pẹ́ yìí ni ìwádìí àyẹ̀wò tí Pew Research Centre ṣagbátẹrùu rẹ̀ fi hàn wípé ọ̀gọ̀rọ̀ ọmọ Nàìjíríà “fi Ògún-un rẹ̀ gbárí" wípé Trump “yóò gbé ìgbésẹ̀ tí ó lààmìlaka nípa ti ọ̀ràn àgbáyé."
Orí ẹ̀rọ-ìbánisọ̀rọ̀ àti ìfọ̀rọ̀wánilẹ́nuwò ojúkorojú ni Gallup – iléeṣẹ́ aṣàgbéyẹ̀wò fínnífínní àti iléeṣẹ́ olùdámọ̀ràn tí ó wà ní Washington, DC fi gba èsì jọ nínú ìwádìí àyẹ̀wò èrò àwọn ènìyàn-an fún Pew.
Àgbéyẹ̀wò Tweepsmap kan tí ó dá lóríi iye àwọn tí ó ń tẹ̀lé Trump lóríi ẹ̀rọ alátagbà Twitter ṣe òfófó wípé ipò karùn-ún ni Nàìjíríà dúró sí nínú àwọn orílẹ̀-èdè márùn-ún lágbàáyé:
Òǹkọ̀wé tí í ṣe ọmọ bíbí orílẹ̀-èdèe Nàìjíríà Adaobi Tricia Nwaubani làdíi rẹ̀ fún àgbáyé lórí ètò ẹ̀rọ agbóhùnsáfẹ́fẹ́ kan tí ó jẹ́ àbáṣepọ̀ pẹ̀lú BBC, wípé ìrísíi Trump gẹ́gẹ́ bí “ọkùnrin alágídí" mú kí àwọn ọmọ orílẹ̀-èdè tí ó kún fún ènìyàn jù lọ ní Ilẹ̀-Adúláwọ̀ ó fẹ́ràn-an rẹ̀ dé góńgó:
Àwọn ènìyàn fẹ́ràn-an ìhùwàsí alágídíi rẹ̀ àti pé àìfọ̀rọ̀ sábẹ́ ahọ́n-ọn rẹ̀ dùn ún gbọ́ sétí.
Àwọn ọmọ Amẹ́ríkà rí i bí àkàndá ènìyàn.
Ìhùwàsíi rẹ̀ kò bá tayé mu.
Kì í ṣe ẹni tí wọ́n sọ pé ó jẹ́.
Àmọ́ irú olórí tí kì í lọ́ra sọ̀rọ̀ bí ó ti wù ú kò jẹ́ tuntun sí wa.
Torí ìdí èyí, ìhùwàsíi rẹ̀ kò bàjẹ́ tó bẹ́ẹ̀ bí àwọn ọmọ Amẹ́ríkà ṣe ń rí i.
Ìdí mìíràn ni ẹ̀sìn.
Àwọn Ọmọ lẹ́yìn-in Krístì nífẹ̀ẹ́ẹ Trump
Cheta Nwanze, Olórí Ìwádìí ní SBM Intelligence sọ fún Ohùn Àgbáyé:
Ó hùn mí láti mọ IBI tí wọ́n ti ṣe ìwádìí-àyẹ̀wò yìí ní Nàìjíríà.
Mo mọ̀ dájú wípé kì í ṣe káríi gúúsù orílẹ̀-èdèe Nàìjíríà, tí ó ṣàlàyé ìfẹ́ tí ọmọ Nàìjíríà ní sí Trump.
Ọ̀pọ̀ nínú àwọn olólùfẹ́ẹ rẹ̀ l'ó jẹ́ Onígbàgbọ́, tí wọ́n ń gbójú sókè wò ó bí àwòkọ́ṣe rere.
Nàìjíríà, pẹ̀lú iye ènìyàn ìlú tí ó tó ẹgbẹẹgbẹ̀rún 200 èèyàn, ní ẹ̀sìn méjì tí àwọn ènìyàn-án ń ṣe jù: ẹ̀sìn Ìgbàgbọ́ àti Ìmàle.
Ìmàle àti Ìgbàgbọ́ kó ìdá 50 àti ìdá 48  iye gbogbo ènìyàn t'ó ń gbé Nàìjíríà.
Ìlànà ìwádìí náà fi hàn wípé “iléeṣẹ́ ìjọba Ìpínlẹ̀ tí wọ́n sì pín àwọn ènìyàn sí agbègbè" ni wọ́n ti ṣe ìwádìí àyẹ̀wò yìí.
Bí ó ti wù kíó rí, kò sí ohùn àwọn Adamawa, Borno, àti ìpínlẹ̀ Yobe ní àríwá ìlà-oòrùn Nàìjíríà nínú àbájáde ìwádìí náà nítorí ọ̀rọ̀ ààbò.
Nàìjíríà ní ìjọba ìbílẹ̀ 774, tí í ṣe ẹ̀ka aláṣẹ ìjọba ìbílẹ̀.
Bákan náà ni ó ní ẹ̀ka àkóso mẹ́fàá: Àárín gbùngbùn Àríwá, Àríwá Ìlà-oòrùn, Àríwá Ìwọ̀-oòrùn, Àjìǹdò-gúúsù, Ìwọ̀-oòrùn gúúsù, àti Ìlà-oòrùnun gúúsù.
Ọ̀rọ̀ọ Nwanze pé àwọn Onígbàgbọ́ ní gúúsù Nàìjíríà ló pọ̀ jù lọ nínú ìwádìí àyẹ̀wò Pew Research kò ṣe é má gbàgbọ́.
Ìwádìí àyẹ̀wò náà tún fi hàn pé ọ̀pọ̀ ọmọ lẹ́yìn Krístì ní Nàìjíríà “rí orílẹ̀-èdèe US bí ìlú tí ó dára (ìdá 69) ju bí àwọn Ìmàlé ṣe rí i lọ (ìdá 54)."
Lẹ́yìn tí orílẹ̀-èdèe Amẹ́ríkà pa Ọ̀gágun ọmọ Iran Qasem Soleimani, ọ̀gá ọlọ́pàá tẹ ìkéde ìṣọ́ra ẹni jákèjádò orílẹ̀-èdèe Nàìjíríà jáde kí ó ba ti ilẹ̀kùn “ogun."
Ẹgbẹ́ Ẹ̀sìn Ìmàle ní Nàìjíríà ṣàpèjúwe ikú oró òjò ọta ìbọn láti òkè wá tí US fi pa Soleimani gẹ́gẹ́ bí “ìpè ogun sí Ìran."
A ti ṣe àpèjúwe Trump gẹ́gẹ́ bí “ọ̀kan lára àwọn olórí àgbáyé sáà tí a wà yìí tí ó ní ọkàn líle."
Síbẹ̀, ọ̀pọ̀ ọmọ Nàìjíríà ló fẹ́ràn-an Trump.
Twitter di pápá ìròyìn ayédèrú lásìkò Ìdìbò ọdún-un 2019 ní Nàìjíríà
Ọ̀rọ̀ Ìkórìíra Ẹ̀yà àti Ayédèrú Ìròyìn tàn ká lórí Twitter
Àtẹ̀jáde ìtúmọ̀ 21 Ṣẹẹrẹ 2020 10:25 GMT
Àtòpọ̀ àwòrán láti ọwọ́ Nwachukwu Egbunike
Èyí ni apá kejì ìròyìn nínú àkọsílẹ̀ ẹlẹ́ka méjì lórí ọ̀rọ̀ ìkórìíra ẹ̀yà lórí ayélujára, ìròyìn ayédèrú àti ìsọkiri lásìkò ìdìbò ọdún-un 2019 lórílẹ̀-èdèe Nàìjíríà.
O lè ka apá kìíní níbí.
Ní orílẹ̀-èdèe Nàìjíríà, àwùjọ ìbánisọ̀rọ̀ orí ayélujára jẹ́ ibi tí ìròyìn ìtakora-ẹ̀yà tẹ̀gbintẹ̀gbin àti ìsọkiri ti máa ń gbilẹ̀ bíi ṣẹ́lẹ̀rú lásìkò ìdìbò.
Ní àsìkò ìdìbò ọdún-un 2015, Twitter Nàìjíríà kó sí ìjà àti ìsọ̀rọ̀-takora láàárín àwọn alátilẹyìn olùdíje-dupò méjèèjì tí ó lérò lẹ́yìn jù lọ lásìkò náà, ìyẹn Goodluck Jonathan (ọmọ ẹgbẹ́ẹ PDP tí ó jẹ́ kìrìsìtẹ́nì àti ọmọ Ijaw) àti Muhammadu Buhari (ọmọ ẹgbẹ́ APC tí ó jẹ́ Mùsùlùmí àti ọmọ Hausa-Fulani).
Túwítà di ohun èlò fún ìsọkiri ọ̀rọ̀ ìkórìíra ẹ̀yà àti ọ̀rọ̀ ẹgbẹ́ òṣèlú.
“Àsìkò ìdìbò ọdún 2019 ò yàtọ̀ rárá.
Ní ọjọ́ 15, oṣù Èrèlé ẹgbẹ́ Ajábọ̀ Ìròyìn Láìsí Àlà (RSF) ṣe àkọsílẹ̀ kan tí ó ń ṣe àfihàn èròo wọn lórí ìpolongo ìdìbò tí “ìròyìn ayédèrú ti mú bàjẹ́."
Àwọn ọmọ orílẹ̀-èdèe Nàìjíríà náà fi èròo wọn hàn.
Akọ̀ròyìn Abdulbaqi Jari túwíìtì pé:
Ìròyìn ayédèrú àti ìṣèlú ní àwọn orílẹ̀-èdè ilẹ̀ Adúláwọ̀
Ìwádìí ọdún-un 2019 kan láti ọwọ́ Dani Madrid-Morales ní Ilé-ẹ̀kọ́ gíga Huston àti Herman Wasserman ní ilé-ẹ̀kọ́ gíga Cape Town fẹnukò pé “ìròyìn irọ́ àti ìròyìn ayédèrú ni wọ́n ti máa ń lò láti fi mú ìfẹ́-inú àwọn olóṣèlú ṣẹ" ní orílẹ̀-èdèe Nàìjíríà, Kenya àti South Africa.
Ọ̀pọ̀ Ìròyìn ayédèrú lórí àwọn àwùjọ ìbánisọ̀rọ̀ orí ayélujára pàápàá lásìkò ìpolongo ìbò máa ń fa “àìgbara-eni-gbọ́" láàárín àwọn tí wọ́n ń lo àwùjọ ìbánisọ̀rọ̀ orí ayélujára “nítorí pé ibẹ̀ ni wọ́n ti ń rí ‘ìròyìn ayédèrú’ lọ́pọ̀ ìgbà," Madrid-Morales sọ̀rọ̀.
Ìwádìí mi lórí onírúurú ẹ̀yà láàárín ọjọ́ 28, oṣù Ọ̀wàrà ọdún-un 2018 àti ọjọ́ 29 oṣù Èbìbí, ọdún-un 2019 lórí ìdìbò ọdún-un 2019 lórílẹ̀-èdèe Nàìjíríà tó wáyé ní ọjọ́ 23, oṣù Èrèlé (láti dìbò yan ààrẹ àti aṣòfin sí ilé ìgbìmọ̀ aṣòfin ti orílẹ̀-èdè) àti ọjọ́ 9, oṣù Erénà (láti yan gómìnà àti aṣòfin sí ilé-ìgbìmọ̀ aṣòfin ti ìjọba ìpínlẹ̀) ṣe àfihàn ìṣẹ̀lẹ̀ ìròyìn ayédèrú méjì pàtàkì kan: ìròyìn ayédèrú tó tako ẹ̀yà kan àti ìsọkiri láti mú èrò inú àwọn olóṣèlú ṣẹ.
Ìròyìn Ayédèrú tó tako ẹ̀yà
Peter Obi, igbá kejì Atiku Abubakar tí ó jẹ́ òǹdíje-dupò ẹgbẹ́ òṣèlú (PDP) jẹ́ ẹni tí ó dojú kọ ìpalára ìròyìn ayédèrú tó tako ẹ̀yà lásìkò ìdìbò tó kọjá.
Obi jẹ́ gómìnà ìgbà kan rí ní ìpínlẹ̀ Anambra ní gúúsù-ìlà oòrùn Nàìjíríà.
Ìkànni Túwítà kan tí ó ń ṣe àtìlẹyìn ìpolongo fún Buhari-Osinbajo, Coalition of Buhari-Osinbajo Movement pín Túwíìtì kan (Atọ́ka 1) tí ó ń fẹ̀sùn kan Obi pé ó “lé àwọn ará àríwá orílẹ̀-èdèe Nàìjíríà kúrò ní ìpínlẹ̀ Anambra nígbà tí ó jẹ́ gómìnà.
Àwòrán 1: Àwòrán Túwíìtì kan láti ọwọ́ Coalition of Buhari-Osibanjo Movement tí ó ń fẹ̀sùn kan òbí pé ó ṣe ‘ìdápadà’ àwọn ará àríwá sí ìlúu wọn.
Atọ́ka 2: Àwòrán Túwíìtì kan láti ọwọ́ Nasir El-Rufia
Gómìnà ìpínlẹ̀-ẹ Kaduna àti ọmọ ẹgbẹ́ òṣèlú tí ó ń ṣè ìjọba lọ́wọ́, Nasir El-Rufai, mú ẹ̀sùn yìí rinlẹ̀ sí i, ó túwíìtì (Atọ́ka 2) pé Obi jẹ́ “ẹni tí ó ń ṣe ìyàtọ̀ọ̀tọ̀ ẹ̀yà".
Ohun tí El-Rufai sọ yìí ò mú kí ipò igbákejì ààrẹ tọ́ fún Obi.
Kà sí i: Gómìnà kan ní Nàìjíríà kìlọ̀ fún ìjọba ilẹ̀ òkèèrè: Ẹ dá sí ọ̀rọ̀ ìdìbò wa kí ‘ẹ padà sí ìlú yín ní òkú’
Kí ni ohun tí ó ṣẹlẹ̀ gan-an?
Ilé-iṣẹ́ ìwé ìròyìn Vanguard jábọ̀ wípé ní oṣù Agẹmọ ọdún-un 2013, ọmọ Nàìjíríà 67 tí ọ̀pọ̀lọpọ̀ wọn wá láti ilẹ̀-ẹ Igbo ni “wọ́n dá padà láti Èkó tí wọ́n sì pa wọ́n tì sí ibi kan náà ní agbègbè Upper Iweka" tí ó gbajúmọ̀ ní Onitsha, Ìpínlẹ̀ Anambra.
Obi, tí ó jẹ́ gómìnà ìpínlẹ̀ Anambra ní ìgbà náà, ṣàpèjúwe ìhùwàsí yìí tí akẹgbẹ́-ẹ ‘ẹ̀ Túndé Fáṣọlá ní ìpínlẹ̀ Èkó hù gẹ́gẹ́ bí “ohun tí kò bá òfin mu àti ìrúfin ẹ̀tọ́ ọmọnìyàn àwọn ẹni tí ó di èrò ìlúu wọn."
Lẹ́yìn ìbínúu gbogboògbò tí ọ̀rọ̀ yìí fà, Premium Times jábọ̀ pé Obi náà jẹ̀bi irú ọ̀rọ̀ bẹ́ẹ̀: Ní 2011, ó lé àwọn atọrọbárà tó jẹ́ ọmọdé padà sí ìpínlẹ̀ Ebonyi àti Akwa Ibom, ní apá gúúsù orílẹ̀-èdèe Nàìjíríà.
Atọ́ka 3: Àwòrán Túwíìtì kan láti ọwọ́ Jubril A.
Nígbà tí Obi dá àwọn oníbárà padà sí àwọn ìpínlẹ̀ ní Gúúsù Nàìjíríà lóòótọ́, kò lé àwọn ará Àríwá, ẹ̀sùn tí ìṣàmúlò-o Twitter ẹgbẹ́ alátìlẹ́yìn-in Coalition of Buhari-Osinbajo Movement túwíìtì (Atọ́ka 1) kò gún régé.
Kódà Túndé Fáṣọlá ti ẹgbẹ́ APC ni ó “ṣe ìdápadà àwọn ará Àríwá 70 sí ìpínlẹ̀-ẹ Kano nítorí wọ́n tọrọ bárà" gẹ́gẹ́ bí ìwé ìròyìn aṣèwádìí lórí ayélujára Sahara Reporters ṣẹ jábọ̀.
Bẹ́ẹ̀ àwọn agbèsẹ́yìn egbẹ́ òṣèlú APC ni wọ́n ṣàmúlò ìròyìn ayédèrú tó tako ẹ̀yà kan yìí láti fi bu ẹnu àtẹ́ lu òǹdíje-dupò lábẹ́ àsíá ẹgbẹ́ tó tako ẹ̀gbẹ́ẹ wọn.
Fún àpẹẹrẹ, Jubril Gawat tí wọ́n ṣẹ̀ṣẹ̀ yàn sípò aṣèrànwọ́ Gómìnà pàtàkì lórí ẹ̀rọ ìgbéròyìnjáde ìgbàlódé tuntun túwíìtì pé (Atọ́ka 3) ìbò kan fún òǹdíje-dupò ẹgbẹ́ atako Atiku Abubakar “jẹ́ ìbò fún ẹ̀yà Igbo."
Nàìjíríà jẹ́ orílẹ̀-èdè kan tí ọ̀rọ̀ ẹ̀yà ti rinlẹ̀ gan-an.
Àwọn olóṣèlú sì máa ń sa ẹ̀yàmẹyà yìí bí oògùn ní àsìkò ìdìbò nítorí wọ́n máa ń nílò láti pín àwọn ènìyàn sí ẹgbẹ́ “àwa" pẹ̀lú “wọn".
Nítorí náà, wọ́n ní í lọ́kàn láti fi ẹ̀sùn tí wọ́n fi kan Obi pé ó lé àwọn ará Àríwá padà sí ìlú wọn rú inúnibíni tí ó ti wà tẹ́lẹ̀ láàárín ẹ̀yà Igbo àti Hausa tí ó fa Ogun Abẹ́lée Nàìjíríà.
Èròǹgbà wọn pẹ̀lú ìpolongo àwọn ìròyìn ayédèrú yìí ni láti ṣe àfihàn Obi gẹ́gẹ́ bí ajìjàǹgbara fún ẹ̀yà Biafra.
Ẹ̀yà tó wà ní Gúúsù-ìwọ̀ oòrùn Nàìjíríà, tí ọ̀pọ̀lọpọ̀ wọn jẹ́ ọmọ Igbo gbìyànjú láti ya kúrò lára orílẹ̀-èdè nípasẹ̀ ogun abẹ́lé tí ó wáyé fún ọdún mẹ́ta láàárín ọdún 1967 sí 1970.
Fún ìdí èyí, wọ́n ní í lọ́kàn láti lo àkọsílẹ̀ inú atọ́ka 3 tí ó sọ pé “Ìbò kan fún Atiku jẹ́ ibo fún ẹ̀yà Igbo…" fi jí òkú ìkórìíra ẹ̀yà tẹ̀gbintẹ̀gbin tí ó ti wà láàárín ẹ̀yà Hausa àti Igbo.
Ní àsìkò ìdìbò ọdún-un 2019, èyí túmọ̀ sí pé Atiku jẹ́ agbèsẹ́yìn ẹ̀yà Igbo tí wọ́n ti fìgbà kan gbìyànjú láti pínyà kúrò nínú orílẹ̀-èdèe Nàìjíríà.
Àkọsílẹ̀ inú atọ́ka 1 dé 3 ń ṣe àfihàn àwọn èrò tí ó lágbára láti jí ìṣẹ̀lẹ̀ àtijọ́ tí ó ti relẹ̀, tí kòì tí ì tán nínú àwọn ẹ̀yà méjèèjì.
Àjọ UNESCO sọ pé ìròyìn ayédèrú báyìí máa ń lapa lára àwọn “tí ó mọ̀ díẹ̀ káàtó tí ìpalára lè bá tí ó ń gbà á" yóó sì sọ wọ́n di “aláriwo àti alápìínká ìròyìn náà." Ìpolongo ìbò tí ó bá ti ń tako ẹ̀yà kan máa ń fi ẹ̀tanú tó rinlẹ̀ sínú ọkàn àwọn tí ó ń gbọ́ ọ, ó sì máa ń sọ àwọn olùgbọ́ yìí di alápìínká ìròyìn ayédèrú.
Irọ́ tí wọ́n pa pé àwọn Yorùbá ń tiná bọ ìsọ̀ àwọn ọmọ Igbo nílùú Èkó
Atọ́ka 4: Àwòrán Túwíìtì kan [ti Twitter lòdì sí tí wọ́n sì yọ kúrò] láti ọwọ́ Chioma tí ó ń ṣe ìtànká ìròyìn ayédèrú pé àwọn Yorùbá ń dáná sun ìsọ̀ àwọn Igbo nílùú Èkó.
Bákan náà, àwọn agbèsẹ́yìn ẹgbẹ́ẹ PDP náà lo ọ̀rọ̀ ìdójúkọ ẹ̀yà yìí láti kó ìbò ju ẹgbẹ́ẹ APC lọ ní ìpínlẹ̀ Èkó.
Atọ́ka 4 àti 5 ń ṣàfihàn àwòrán Túwíìtì láti ọwọ́ abánikẹ́dùn PDP kan tí ó ń sọ pé àwọn Yorùbá ti ń ti iná bọ ìsọ̀ àwọn ọmọ Igbo nílùú Èkó.
Irọ́ ni àwọn ìròyìn náà, Àjọ Ọlọ́pàá ìpínlẹ̀ Èkó sì tètè fi òtítọ́ hàn láti pa á rẹ́.
Àkọsílẹ̀ orí Facebook kan tí ó fẹ́rẹ̀ẹ́ ṣàmúlò gbogbo ọ̀rọ̀ inú àwòrán atọ́ka 4, pẹ̀lú àwòrán ibi tí wọ́n ti fi táyà tó ń jó dí ọ̀nà náà ṣe àpínká ìròyìn irọ́ náà.
African Check jábọ̀ pé àwòrán tí wọ́n lò yìí jẹ́ àwòrán kan lati ibi ìfẹ̀hónúhàn kan ni ọjọ́ 24 oṣù Èrèlé ọdún 2017 tí ó wáyé ní agbègbè kan nítòsí Pretoria ní orílẹ̀ èdè South Africa.
Atọ́ka 5: Àwòrán Túwíìtì kan tí ó ń ṣe ìtànká ìròyìn ayédèrú kan pé àwọn Yorùbá ń tiná bọ ìsọ̀ àwọn ọmọ Igbo nílùú Èkó II
Ìsọkiri láti mú èrò inú àwọn olóṣèlú ṣẹ
Ní ọjọ́ 13 oṣù Èrèlé, olùṣàmúlò Túwítà kan Souljah túwíìtì (Atọ́ka 6) pé Ballard Partners, tí ó jẹ́ iléeṣẹ́ Alukoro kan tí wọ́n gbà síṣẹ́ tí ó kalẹ̀ sí Washington DC, láti ṣe ìpolongo fún Abubakar gẹ́gẹ́ bí Ààrẹ, ṣe ìwádìí àyẹ̀wò lábẹ́lẹ̀ kan tí ó ti ṣàpẹẹrẹ ìfìdírẹmi òǹdíje-dupò lábẹ́ àsiá ẹgbẹ́ alátakò, ìyẹn PDP.
Ní ọjọ́ 5, oṣù Èrèlé, ìwé àbájáde ìwádìí náà tí Brian Ballard, adaríiléeṣẹ́ Ballard Partners buwọ́lù tẹ Olúṣọlá Saraki, tí ó jẹ́ adarí pátápátá fún ìpolongo ìbò Abubakar lọ́wọ́.
Túwíìtì Souljah tàn káàkiri tí ènìyàn ẹgbẹẹgbẹ̀rún kan fẹ́ràn-an rẹ̀, tí ẹgbẹẹgbẹ̀rún ènìyàn-án sì ṣe àtúnpín-in rẹ̀ fún ìdí tí ò f'ara sin.
Wọ́n gbé ọjọ́ ìdìbò láti yan ààrẹ sí ọjọ́ 16 oṣù Èrèlé (tí wọ́n padà sún un síwájú sí ọjọ́ 23 oṣù Èrèlé), nǹkan ò bá bàjẹ́ fún ẹgbẹ́ asàtakò PDP pẹ̀lú àbájáde ìwádìí tí ó ń fara hàn ní ọjọ́ mẹ́ta kí ìdìbò ó tó wáyé yìí..
Kà sí i: Nàìjíríà sún ìdìbò gbogboògbò ọdún-un 2019 síwájú nígbà tí ìdìbò kú ìwọ̀n-ọn wákàtí nítorí ọ̀rọ̀ ‘ètò àti ìlànà ìmúṣẹ́ṣe’
Atọ́ka 6: Àwòrán Túwíìtì kan láti ọwọ́ Souljah
Sùgbọ́n ní ìrólẹ́ ọjọ́ 13 oṣù Èrèlé, Ballard Partners ní àbájáde ìwádìí náà kò rí bẹ́ẹ̀ (Atọ́ka 7) tí wọ́n ṣe àpèjúwe rẹ̀ gẹ́gẹ́ bí i “jìbìtì", wọ́n sì fi ìdíi rẹ̀ múlẹ̀ pé àwọn kò “ṣe ìwádìí kankan fún ẹgbẹ́ òṣèlú PDP."
Ose Anenih, tí ó jẹ́ agbèsẹ́yìn ẹgbẹ́ PDP ṣe ìfisùn lára àwọn ará APC orí Túwítà tí wọ́n ṣe ìtànká àbájáde ìwádìí náà sí ìkànni àwọn ọlọ́pàá orílẹ̀-èdèe Nàìjíríà àti àjọ tí ó ń ṣe àmójútó ọ̀rọ̀ ìdìbò, INEC fún “ìwà ọ̀daràn àti ohun tí ó lòdì sófin" tí ó ń gbìyànjú “láti dí ìdìbò tí ó yẹ kí ó lọ nírọ̀rùn lọ́wọ́."
Ṣùgbọ́n èyí kì í ṣe ìgbà àkọ́kọ́ tí wọ́n máa fi ìròyìn ayédèrú mú èrò inú àwọn olóṣèlú ṣẹ lórí ayélujára ní àsìkò ìdìbò.
Atọ́ka 7: Àwòrán Túwíìtì kan láti ọwọ́ iléeṣẹ́ Ballard and Partners tí í sẹ́ ayédèrú ìwádìí tí wọ́n purọ́ mọ́ wọn pé wọ́n ṣe.
Ọ̀pọ̀lọpọ̀ irọ́ olùrànlọ́wọ́ ààrẹ
Atọ́ka 8: Àwòrán Túwíìtì kan by Lauretta Onochie, láti ọwọ́ Lauretta Onochie, tí ó jẹ́ olùrànlọ́wọ́ fún ààrẹ
Ní ọjọ́ 4, oṣù Ọ̀pẹ, ọdún-un 2018 Lauretta Onochie, tí ó jẹ́ olùrànlọ́wọ́ fún Buhari [tí ó jẹ́ òǹdíje-dupò ààrẹ lásìkò náà] túwíìtì (Atọ́ka 8) àwòrán kan pẹ̀lú oúnjẹ àti owóo náírà 500 tí wọ́n ní wọ́n pín fún àwọn èrò lọ́jọ́ kejì ìrìnde ìpolongo ìdìbò fún Abubakar gẹ́gẹ́ bí ààrẹ ní Sokoto, apá àríwá-ìlà oòrùn orílẹ̀-èdèe Nàìjíríà ní àná ọjọ́ náà.
Irọ́ pátápátá ni àwọn ẹ̀sùn Onochie.
Kódà, níbi òde kan tí kò tan mọ́ “ọ̀rọ̀ ìdìbò" ni a ti ya àwòrán náà nínú “oṣù Èrèlé ọdún-un 2017″, Chuba Ugwu tan ìmọ́lẹ̀ sí èyí nínú èsì sí túwíìtì rẹ̀ kan.
Onochie jẹ́ ògbóǹtarìgì níbi ká máa ṣe àpínká ìròyìn ayédèrú.
Iléeṣẹ́ agbéròyìnjáde orí ayélujára kan tí ó ń ṣe ìwádìí ìjábọ̀ ìròyìn (ICIR), ti ṣe àgbéyẹ̀wò àwòrán tó ju 1,000 lọ tí Onochie ti pín sórí Twitter láàárín ọjọ́ 1, oṣù Ògún ọdún-un 2018 àti ọjọ́ 31, oṣù Agẹmọ ọdún-un 2019.
Àgbéyẹ̀wò náà fi hàn pé ó kéré tán “ìgbà méjìlá" ni Onochie “ti lo àwòrán tí kò yẹ."
Ọ̀rọ̀ Àtakò lórí Ayélujára: ọ̀ràn ní Nàìjíríà
Abala 26 òfin Nàìjíríà nípa ọ̀ràn orí ayélujára kọ “lílérí ìjà àti lílo ọ̀rọ̀ èébú sí àwọn èèyàn nítorí ẹ̀yàa wọn, ẹ̀sìn-in wọn, àwọ̀-ọ wọn, ìràn-an wọn tàbí orílẹ̀-èdèe wọn." Àwọn ẹni tí adé ìwà náà bá ṣí mọ́ lórí á fi ẹ̀wọ̀n ọlọ́dún-márùn-ún gbára tàbí kí wọ́n san owó ìtanràn tí kò dín ní ẹgbẹẹgbẹ̀rún 10 owóo naira [tí ó ń lọ bí i $28,000] tàbí méjèèjì.
Ní oṣù Ẹrẹ́nà ọdún yìí, Enough is Enough Nigeria (EIE), tí ó jẹ́ àkójọpọ̀ àwọn ọ̀dọ́ kan àti Paradigm Initiative (PI), tí ó jẹ́ ẹgbẹ́ aṣòfin àti ajàfẹ́tọ̀ọ́ ẹni lórí ẹ̀rọ-ayárabíàṣá, ṣe ìfilọ́lẹ̀ ìpèlẹ́jọ́ Onochie àti Gbénga Ọlọ́runpomi tí ó jẹ́ olùrànlọ́wọ́ gómìnà ìpínlẹ̀-ẹ Kogi lẹ́jọ́ ní Ilé-ẹjọ́ kan ní Abuja.
Àjọ méjèèjì yìí “ṣe àkópọ̀ àwọn ọ̀rọ̀ àtakò tí ó jẹ́ ọ̀rọ̀ Onochie àti Ọlọ́runpomi lórí ayélujára" tí wọ́n rí i pé ó rú òfin orílẹ̀-èdèe Nàìjíríà nípa ọ̀ràn orí ayélujára ti 2015.
Kà sí i: Báwo ni ìsọkiri yóò ṣe to ìdìbò ààrẹ orílẹ̀-èdèe Nàìjíríà ti 2019?
Àkójọpọ̀ àwọn ajagun orí Twitter tí wọ́n ń ṣe àpínká irọ́
Púpọ̀ nínú àwọn àpẹẹrẹ tí a ṣe lókè yìí kì í ṣe ohun tí wọn kò mọ̀-ọ́n-mọ̀ ṣe.
Wọ́n dìídì gbìyànjú láti ṣe àpínká irọ́ bí i pé òótọ́ ni.
Èyí kò yani lẹ́nu rárá nítorí a rí i pé APC àti PDP ni wọ́n di ajagun orí ayélujára láti lè ṣe “ìmúwálẹ̀ ìjábọ̀ búburú" lórí ayélujára nípa wọn tàbí láti “gbèjà" níbi ìdojúkọ lásìkò ìpolongo ìbò.
Ẹgbẹ́ méjèèjì ni ó ṣe àmúlò “ajagun orí ayélujára" — “àwọn akópa nínú ìjọba tàbí ẹgbẹ́ òṣèlú tí wọ́n fún ní iṣẹ́ láti tọwọ́bọ ọpọlọ àwọn ará ìlú láti yí èròo wọn padà lórí ayélujára."
Ìdìbò ọdún yìí jẹ́ àṣẹtúnṣe ti 2015, níbi tí APC àti PDP ti kópa nínú ìtànká ìròyìn ayédèrú àti irọ́ pẹ̀lú ìsọkiri láti mú èrò àwọn olóṣèlú ṣẹ “nínú àwọn ìpolongo wọn lórí àwùjọ ayélujára tí wọ́n “fara balẹ̀ ṣètò láti fi tan  àwọn olùdìbò tí kò fura, “báyìí ni Eshemokha Austin Maho, tí ó jẹ́ ọ̀mọ̀wé Nàìjíríà kan nípa ìkéde àti ìgbéròyìnjáde ṣe sọ.
Wọ́n rí èyí ṣe nípasẹ̀ “ìdásílẹ̀ àwọn ìkànnì irọ́ lórí ayélujára “níbi tí wọ́n ti ń pín “ọ̀rọ̀ ibanilórúkọjẹ́" àti “ìròyìn tí kò ṣe é fọkàn tán pẹ̀lú ìsọkiri láti mú èrò àwọn olóṣèlú ṣẹ".
Àbájáde tí ipa wọn kó ni pé Twitter di pápá ìròyìn ayédèrú tí ó ń ṣe ẹlẹ́yàmẹyà àti ìsọkiri láti mú èrò àwọn olóṣèlú ṣẹ ṣáájú àsìkò ìdìbò, ní àsìkò ìdìbò àti lẹ́yìn ìdìbò ọdún-un 2019 lórílẹ̀-èdèe Nàìjíríà.
Àròkọ yìí jẹ́ apá kan nínú ọ̀wọ̀ọ́ àwọn àkọsílẹ̀ tí ó ń ṣe àgbéyẹ̀wò ìkọlura pẹ̀lú ẹ̀tọ́ ẹni lórí ayélujára nípasẹ̀ àwọn ìlànà bí i pípa òpó ìbánisọ̀rọ̀ àti ìròyìn ayédèrú ní àsìkò tí ọ̀rọ̀ ìṣèlú pàtàkì bá ń wáyé ní orílẹ̀-èdè ilẹ̀ Adúláwọ̀ méje: Algeria, Ethiopia, Mozambique, Nigeria, Tunisia, Uganda, and Zimbabwe.
Àjọ tí ó ń ṣàmójútó ẹ̀tọ́ ẹni lórí ẹ̀rọ Africa Digital Rights Fund ti The Collaboration on International ICT Policy for East and Southern Africa (CIPESA) ni ó ṣe agbátẹrù iṣẹ́ yìí.
Ilẹ̀-Adúláwọ̀ rí àbọ̀ ẹgbẹẹgbẹ̀rún-lọ́nà-ẹgbẹ̀rún owóo dollar láti ọ̀dọ̀ Ilé-ìfowópamọ́sí ńláńlá fún ìgbéfúkẹ́ Iléeṣẹ́ ọgbọ́n àtinudá
Àwọn ọlọ́gbọ́n àtinudá Ilẹ̀-Adúláwọ̀ gbọdọ̀ 'ká èso ọrọ̀ tí ó pọ̀ tí ó ń dúró fún kíká'
Àtẹ̀jáde ìtúmọ̀ 31 Ṣẹẹrẹ 2020 9:35 GMT
Àgékù àwòrán ọ̀kọrin ọmọ orílẹ̀-èdèe Nàìjíríà D'banj ń sọ̀rọ̀ níbi ètò Ọjọ́ Ìsinmi CAX ní Cairo, Egypt, ọdún-un 2018.
Dbanj sọ fún olùdókoòwò wípé “iṣẹ́ àtinúdá ni epo rọ̀bì tí ọpọ́n sún kàn" tí ó sì yẹ kí a bu ìyìn fún.
Ó ti pẹ́ tí àwọn iléeṣẹ́ ìgbélárugẹ àṣà àti ọgbọ́n àtinudá ti ń ṣe ohun mèremère ní ti ìdàgbàsókè ọrọ̀ Ajé, ní ti ipa tí wọ́n ń kó àti agbára tí ó wà níkàáwọ́ wọn láti mú àyípadà dé bá àwùjọ àti ìpàṣípààrọ̀ àṣà.
Lọ́dún-un 2013, iléeṣẹ́ ìgbélárugẹ àṣà àti ọgbọ́n àtinudá (CCI) rí owó ẹgbẹẹgbẹ̀rún-lọ́nà-ẹgbẹ̀rún 2,250 dollar ti Ìṣọ̀kan Orílẹ̀-èdèe Amẹ́ríkà àti iṣẹ́ tí ẹgbẹẹgbẹ̀rún 29.5 kárí ayé [àmọ́] ìdá 3 àwọn iṣẹ́ wọ̀nyí wá láti Ilẹ̀-Adúláwọ̀ àti Àárín gbùngbùn Ìlà-Oòrùn tí ó jẹ́ agbègbè àwọn aráa Lárúbáwá, ìyẹn gẹ́gẹ́ bí ìwádìí àyẹ̀wò fínnífínní Àjọ Ìṣọ̀kan Àgbáyé fún Ẹ̀kọ́, Ìwádìí Ìjìnlẹ̀ àti Àṣà (UNESCO) ọdún-un 2013 tí a pè ní “Àsìkò Àṣà" kan ti ṣe fi hàn.
Torí ìdí èyí, Ilé-ìfowópamọ́sí Ọjà títa sókè òkun-àti-kíkó ọjà wọlé (Afreximbank) pẹ̀lú àbáṣepọ̀ọ UNESCO àti Ẹgbẹ́ Ilé-ìfowópamọ́sí Ìdàgbàsókè Ilẹ̀-Adúláwọ̀, ṣe àgbékalẹ̀ Ìpàṣípààrọ̀ Ọgbọ́n Àtinudá Ilẹ̀-Adúláwọ̀ – Creative Africa Exchange (CAX)  tí yóò “dúró gẹ́gẹ́ bíi ohun tí yóò ṣe àmúpapọ̀ àwọn nǹkan ọrọ̀ àti àlùmọ́nì tí ó wà nínú iléeṣẹ́ ọgbọ́n àtinudá" tí yóò ṣe àgbéró, mú owó wọlé àti lapa rere lára àwọn ọlọ́gbọ́n àtinudá àti àwọn oníṣẹ́ àṣà, bí ibùdó ìtakùn àgbáyé CAX ṣe ní i lákọsílẹ̀.
Ọdún-un 2018 ni ìfilọ́lẹ̀ CAX wáyé ní ibi Ìpàtẹ Ọjà Inú Ilẹ̀-Adúláwọ̀ ní ìlúu Cairo, orílẹ̀-èdèe Egypt, nínú oṣù Ọ̀pẹ̀ ọdún-un 2018.
Àwọn ọlọ́gbọ́n àtinudá gbogbo láti ẹ̀ka orin kíkọ, iṣẹ́ ọnà, àwòṣe, ẹ̀ṣọ́, ewì, ìwé títẹ̀, àwòrán-olóhùn àti òṣìṣẹ́ ẹ̀rọ amóhùnmáwòràn parojọ fún Ọjọ́ Ìsinmi Ìpàṣípààrọ̀ Ọgbọ́n Àtinudá ní Kigali, ní orílẹ̀-èdèe Rwanda, ní ọjọ́ 16-18 oṣù kìíní, Ọdún-un 2020.
Ó polówó araa rẹ̀ gẹ́gẹ́ bíi “ayẹyẹ àkọ́kọ́ tí yóò kó àwọn ọmọ ilẹ̀ adúláwọ̀ jọ tí ń ṣe ìgbélárugẹ ìpàṣípààrọ̀ láàárín àwọn ọlọ́gbọ́n àtinudá àti aṣàgbélárugẹ àṣà ní Ilẹ̀-Adúláwọ̀," tí ó ní àwọn akópa tí ó tó bíi 2,000 láti orílẹ̀-èdè 68.
Ní ọjọ́ kejì ayẹyẹ náà ní Kigali, ọ̀jọ̀gbọ́n Benedict Oramah, ààrẹ Ilé-ìfowópamọ́sí Ọjà títa sókè òkun-àti-kíkó wọlé (Afreximbank) kéde owó ìrànwọ́ ẹgbẹẹgbẹ̀rún 500 owó dollar Amẹ́ríkà “tí yóò ṣe àtìlẹ́yìn ìgbéjáde àti káràkátà nǹkan tí ó jẹ mọ́ ti àṣà àti ọgbọ́n àtinudá Ilẹ̀-Adúláwọ̀" fún ọdún méjì gbáko, New Times Rwanda jíyìn ìròhìn.
Omarah gbé e sí àwọn àlejò tí ó wà níkàlẹ̀ níbi ayẹyẹ náà létí wípé owó ìrànwọ́ náà, tí yóò bù kún iṣẹ́ tí Ilé-ìfowópamọ́sí náà ti ń ṣe tẹ́lẹ̀, yóò wà ní àrọ̀wọ́tó ní àwọn Ilé-ìfowópamọ́sí, tí yóò jẹ́ lílò fún àwọn tí ó fẹ́ ẹ.
Ó sọ wípé “bí Ilẹ̀-Adúláwọ̀ ti ṣe ní ọ̀pọ̀lọpọ̀ ọlọ́gbọ́n àtinudá tó, kò sí ohun èlò tí yóò mú kí wọn ó “ká èso ọrọ̀ tí ó pọ̀ tí ó ń dúró fún kíká, ìyẹn bí Afreximbank ti ṣe ṣàlàyé.
Ó sọ̀rọ̀ síwájú sí i :
Nítorí àìtó ìdókoòwò nínú iléeṣẹ́ ọgbọ́n àtinudá àti àṣà, Ilẹ̀-Adúláwọ̀ kò sí nínú ọjà iṣẹ́ ọpọlọ, àti ìdáraáwò púpọ̀ gẹ́gẹ́ bí a ti fi hàn nínú orin, eré ìtàgé, ewì, àwòrán-àtohùn àti ètò orí ẹ̀rọ amóhùnmáwòrán àgbáyé.
Àwọn orílẹ̀-èdè Ilẹ̀-Adúláwọ̀ máa ń kó ọjà ọgbọ́n àtinudá wọlé ju èyí tí wọ́n tà sókè òkun tàbí láàárin ara wọn.
Ó gbóṣùbàa sàńdákátà fún orílẹ̀-èdèe Egypt ní ti “ìdàgbàsókèe ìtàsókè òkun ọgbọ́n àtinudá láàárín ọdún mẹ́wàá tí ó ré kọjá." Nínú oṣù Ọ̀pẹ̀ ọdún-un 2019, a dá Afreximbank lọ́lá níbi Ìfàmìẹ̀yẹdánilọ́lá Ìṣaralọ́ṣọ̀ọ́ Àgbáyé International Fashion Awards (IFA) ní Cairo fún ipa tí ó ń kó níbi ti ìtìlẹ́yìn-in iléeṣẹ́ ọgbọ́n àtinudá Ilẹ̀-Adúláwọ̀.
Bákan náà ni Omarah gbóríyìn fún iléeṣẹ́ eré orí ìtàgé Nollywood ti Nàìjíríà.
Lóríi gbàgede Twitter, àwọn òṣèré tó wà níbi àpérò náà dúpẹ́ fún àpéjọ náà tí ó wáyé ní gbọ̀ngan Intare tí ó wà ní Kigali:
Nínú ọ̀rọ̀-ọ rẹ̀ níbi ayẹyẹ Ọjọ́ Ìsinmi CAX 2018 ní Cario, ọ̀kọrin ọmọ orílẹ̀-èdèe Nàìjíríà D'Banj sọ fún àwọn òṣìṣẹ́ Ilé-ìfowópamọ́sí àti olùdókoòwò:
Ohun tí a nílò láti ọ̀dọ̀ọ yín ní fún un yín láti lóye wípé iṣẹ́ àtinudá ni epo rọ̀bì tí ọpọ́n sún kàn tí ó sì yẹ kí a bu ìyìn fún iléeṣẹ́ náà.
Ọ̀sẹ̀-ẹ CAX tí yóò ṣe pẹ̀kí-ǹ-rẹ̀kí pẹ̀lú Ìpàtẹ Ọjà Inú Ilẹ̀-Adúláwọ̀ (IATF2020) láti Ọjọ́ 1-7 kẹsàn-án ní Kigali, yóò tẹ̀lé Ọjọ́ Ìsinmi CAX 2020 tí ó ṣẹ̀ṣẹ̀ tẹnu bọ epo.
Sọ̀rọ̀sọ̀rọ̀ ní Nàìjíríà darapọ̀ mọ́ àwọn akẹgbẹ́-ẹ wọn láti sààmì ayẹyẹ Ọjọ́ Ẹ̀rọ-ìgbóhùnsáfẹ́fẹ́ Àgbáyé ọdún-un 2020
Rédíò — ohun èlò fún ìdàgbàsókè tí kò hàn, tí ó sì ṣe é gbé kiri.
Àtẹ̀jáde ìtúmọ̀ 14 Èrèlé 2020 18:32 GMT
Ọkùnrin kan gbé ẹ̀rọ-ìgbóhùnsáfẹ́fẹ́ tí máa ń rin ọ̀nà jínjìn dání.
Àwòrán láti ọwọ́ọ Muhammadtaha Ibrahim Ma'aji tí ó jẹ́ àṣẹ ìlò CC BY 2.0.
Kò sí irọ́ kan níbẹ̀ wípé Ẹ̀rọ-ìgbóhùnsáfẹ́fẹ́ jẹ́ ohun èlò ìgbéròyìn ká tí ó ti ṣiṣẹ́ ribiribi fún ìdàgbàsókè àgbà-ńlá ayé.
Àwọn Yorùbá ní,  kí a gbé oyè fún olóyè, kí á gbádé fún ẹni tí ó ni adé", èyí ló mú Àjọ Ìṣọ̀kan Àgbáyé tí ó ń rí sí Ètò Ẹ̀kọ́, Ìmọ̀ Ìjìnlẹ̀ àti Àṣà (UNESCO)  ya ọjọ́ 13 oṣù Èrèlé sọ́tọ̀ gẹ́gẹ́ bíi Ọjọ́ Ẹ̀rọ-ìgbóhùnsáfẹ́fẹ́ Àgbáyé.
UNESCO yà ọjọ́ yìí sọ́tọ̀ láti ṣí ojú àwọn ènìyàn sí ipa tí ẹ̀rọ-ìgbóhùnsáfẹ́fẹ́ ń kó ní ìgbésí ayé  —  tí ó jẹ́ ọ̀nà ìgbéròyìnká tí kò hàn, tí ó sì ṣe é gbé kiri.
Àwọn sọ̀rọ̀sọ̀rọ̀-ọ orílẹ̀-èdèe Nàìjíríà darapọ̀ mọ́ àwọn sọ̀rọ̀sọ̀rọ̀ orí ẹ̀rọ-ìgbóhùnsáfẹ́fẹ́ lágbàáyé láti sààmì ọjọ́ náà àti láti fọn rere iṣẹ́ ìdàgbàsókè àgbà-ńlá ayé tí ẹ̀rọ-ìgbóhùnsáfẹ́fẹ́ ń ṣe.
"Ẹ̀rọ ìgbéròyìnjáde ń yí bí a ti ṣe ń ṣe nǹkan padà, síbẹ̀síbẹ̀ ẹ̀rọ-ìgbóhùnsáfẹ́fẹ́ ṣì ni ó ṣì wúlò jù lọ fún ọ̀gọ̀rọ̀ ènìyàn láti gbọ́ ìròyìn ohun tí ó ń lọ lọ́wọ́, òhun ṣì ni ohun èlò tí ó máa ń lapa tí ó pọ̀ jù nínúu gbogbo ọ̀nà tí àwọn oníròyìn máa ń lò nítorí ó lágbára láti dé ibi jínjìn àti ìgbèríko tí ó jẹ́ ibi kọ́lọ́fín… " Àlùfáà George Bako sọ̀rọ̀, nígbà tí ó ń ṣíde ètò níbi Àpérò Ọjọ́ Ẹ̀rọ-ìgbóhùnsáfẹ́fẹ́ Àgbáyé.
Bako ti fi ìgbà kan rí jẹ́ Ọ̀gá-Àgbà pátápátá fún Iléeṣẹ́ Alájọṣepọ̀ Ìgbóhùnsáfẹ́fẹ́ Ìjọba Àpapọ̀ Orílẹ̀-èdèe Nàìjíríà (FRCN).
Àlùfáà George Bako sọ̀rọ̀ níbi àpérò Ọjọ́ Ẹ̀rọ-ìgbóhùnsáfẹ́fẹ́ Àgbáyé ní Èkó, orílẹ̀-èdèe Nàìjíríà.
Àwòrán láti ọwọ́ọ Ọmọ Yoòbá, tí a gba àṣẹ láti lò.
FRCN — tí a tún ń pè ní Radio Nigeria — ni ó léwájú nínúu iṣẹ́ẹ ẹ̀rọ-ìgbóhùnsáfẹ́fẹ́ ní orílẹ̀-èdèe Nàìjíríà, pẹ̀lú ẹgbẹlẹmùkù àwọn olólùfẹ́ tí ó ń gbọ́ ọ jákèjádò Ìpínlẹ̀ Èkó th oríi ìkànnì mẹ́ta ọ̀tọ̀ọ̀tọ̀, tí orúkọ wọ́n jẹ́: Radio One 103.5 FM, Metro 97.7 FM  àti aláràa gbàyídá inúu wọn Bond 92.9 FM.
Ọ̀kọ̀ọ̀kan ìkànnì yìí — ní àwọn olólùfẹ́ẹ rẹ̀ àti àwọn tí ó ń gbọ́ ọ — tí ó ń fi èdèe Gẹ̀ẹ́sì, Àdàlùmọ́-Gẹ̀ẹ́sì, Hausa, Igbo àti èdèe Yorùbá.
Ẹ̀rọ-ìgbóhùnsáfẹ́fẹ́ ṣì ni ọ̀nà tí ó dára jù lọ fún ìfọ́nká ìròyìn ní Nàìjíríà.
FM (Ìgbóhùnsáfẹ́fẹ́ Aláṣeéyípadà) ni ó wọ́pọ̀ jù lọ, AM (Ìgbóhùnsáfẹ́fẹ́ Títóbi) tẹ̀lé e gbọ̀ngbọ̀ngbọn, gẹ́gẹ́ bí iléeṣẹ́ Media Landscape ti European Journalism Centre ní i lákọsílẹ̀ — tí ìgbóhùnsáfẹ́fẹ́ orí ẹ̀rọ ayélujára sì ti di gbajúmọ̀.
Ní ọdún-un 2019, Nigeria Diary Radio Stations Ratings ti oṣù Ògún fi hàn wípé Bond FM ló di ipò kìíní mú ní Ìpínlẹ̀ Èkó gẹ́gẹ́ bí ìkànnì tí ó ní olùgbọ́ jù lọ.
Látàrí ayẹyẹ náà, àwọn sọ̀rọ̀sọ̀rọ̀ jákèjádò orílẹ̀-èdèe Nàìjíríà fi gbàgede Twitter kéde ìfẹ́ ẹ wọn fún rédíò:
Dan Manjang, alákòóso fún oọ̀rọ̀ ìgbóhùnsáfẹ́fẹ́ àti ìkéde ti Ìpínlẹ̀ Plateau, kí àwọn sọ̀rọ̀sọ̀rọ̀ níbi gbogbo fún "gbogbo akitiyan, ìgbìyànjú àti àsìkò" tí wọ́n fi ń kéde ìròyìn àti onírúurú ètò akọ́nilọ́gbọ́n:
Ìgbóhùnsáfẹ́fẹ́ ní Nàìjíríà bẹ̀rẹ̀ ní ọdún-un 1933 pẹ̀lú Ìtàn káàkiri Rédíò Ìjọba Amúnisìn (RDS), tí ó jẹ́ wípé gbé àwọn ẹ̀rọ-gbohùngbohùn sí ìta gbangba níbi tí àwọn ènìyàn yóò ti tẹ́tí sí ìròyìn òkèèrè ti Iléeṣẹ́ Ìgbóhùnsáfẹ́fẹ́ Ìjọba Gẹ̀ẹ́sì.
Ní ọdún-un 1950, RDS gbé aṣọ tuntun wọ̀ — ó di Iléeṣẹ́ Ìgbóhùnsáfẹ́fẹ́ Orílẹ̀-èdèe Nàìjíríà (NBS) — nígbà tí ó ṣe, ó di Iléeṣẹ́ Alájọṣepọ̀ Ìgbóhùnsáfẹ́fẹ́ Orílẹ̀-èdèe Nàìjíríà (NBC), pẹ̀lú ìkànnì ìgbóhùnsáfẹ́fẹ́ ní àwọn ẹ̀ka tí Nàìjíríà pín sí.
NBC pàpà paradà di Iléeṣẹ́ Alájọṣepọ̀ Ìgbóhùnsáfẹ́fẹ́ Ìjọba Àpapọ̀ Orílẹ̀-èdèe Nàìjíríà (FRCN) lọ́dún-un 1978.
"Iléeṣẹ́ Rédíò àkọ́kọ́ ní Nàìjíríà tí a dá sílẹ̀ ní Ìbàdàn ní ọdún-un 1939.
Ìkànnì-i Kano ló tẹ̀lée ní 1944," gẹ́gẹ́ bí iléeṣẹ́ ìròyìn oríaayélujára Legit ti ṣe ṣàlàyé.
Legit ṣàlàyé wípé RayPower FM, ni rédíò aládàáni àkọ́kọ́ ní orílẹ̀-èdèe Nàìjíríà, ọdún-un 1994 ni a dá a sílẹ̀, nígbàtí ó mmáa fi di ọdún-un 2007, àwọn olùgbọ́ ti ń gbọ́ ìròyìn kárí ayé.
Rédíò ti ṣiṣẹ́ gẹ́gẹ́ bíi ohun èlò àyẹ̀wò fún àwọn tí ó wà nípò àṣẹ, ìfìdírinlẹ̀ òfin àti ìpèsè ìkéde tí yóò lapa dáadáa lára àwọn ènìyàn.
Ní ọdún-un 2019, Ìgbìmọ̀ Ètò Ìgbóhùnsáfẹ́fẹ́ Orílẹ̀-èdèe Nàìjíríà (NBC) ṣán African Independent Television àti RayPower FM pa nítorí wípé ó ṣe àgbéjáde ètò tí ó tako ìjọba.
Bákan náà ní ọdún- 2019, Jay FM tíó wà ní  Port Harcourt di ṣíṣánpa lẹ́yìn tí a fi ẹ̀sùn ìtako ìjọba kàn án.
Ọkọ̀ọ Radio Nigeria ṣe ìpolówó ara rẹ̀ gẹ́gẹ́ bíi "iléeṣẹ́ ìgbóhùnsáfẹ́fẹ́ ẹgbẹẹgbẹ̀rún ọdún," tí ó sì darapọ̀ mọ́ àwọn òṣìṣẹ́ rédíò kárí ayé fún ìsààmì ayẹyẹ Ọjọ́ Ẹ̀rọ-ìgbóhùnsáfẹ́fẹ́ Àgbáyé ọdún-un 2020.
Àwòrán láti ọwọ́ọ Muhammadtaha Ibrahim Ma'aji, tí a gba àṣẹ láti lò ó ní ìbámu pẹ̀lú àṣẹ CC BY 2.0.
Rédíò tí ó ń mú ìsọdọ̀kan àti ìgbéga wáyé
UNESCO rọ ìlú gbogbo láti sààmì ayẹyẹ Ọjọ́ Ẹ̀rọ-ìgbóhùnsáfẹ́fẹ́ Àgbáyé nípasẹ̀ ṣíṣe àwọn ètò àjọṣe pẹ̀lú iléeṣẹ́ ìgbóhùnsáfẹ́fẹ́, iléeṣẹ́ ìjọba, iléeṣẹ́ aládàáni àti iléeṣẹ́ tí kì í ṣe ti ìjọba kárí ayé.
Àkórí Àyájọ́ Ọjọ́ Ẹ̀rọ-ìgbóhùnsáfẹ́fẹ́ Àgbáyé ti ọdún yìí, tí í ṣe ìkẹrìnlá irú ẹ̀ ni "Ẹ̀rọ-ìgbóhùnsáfẹ́fẹ́ àti Onírúurú."
Rédíò ẹlẹ́rọ-amìtìtì orílẹ̀-èdèe Nàìjíríà ń jí gìrì sí ọ̀rọ̀ àṣàròo rẹ̀ tí ó ní “ìgbésókè àwọn ènìyàn àti ṣíṣe ìsọdọ̀kan ètò afúnilóye, akọ́nilẹ́kọ̀ọ́ àti aṣínilétí tó ń ró àwọn ọmọ orílẹ̀-èdèe Nàìjíríà lágbára láti ní ìfẹ́ ìlú ẹni.
Èyí wúlò ní àsìkò tí ìpínyà àti ìyapa ẹ̀yà, àìbalẹ̀-ọkàn látàrí ọ̀rọ̀ òṣèlú tó ń kojúu orílẹ̀-èdèe Nàìjíríà.
Ìpín ipò Ìlú tí ó rọrùn láti fọ́ ọdún-un 2019 fi Nàìjíríà sí ipò kẹrìnlá lágbàáyé, ìkẹsàn-án ní Ilẹ̀-Adúláwọ̀.
Láti ọdún-un 2011, Boko Haram, ajìjàǹgbara ẹ̀sìn Ìmàle ní Ìlà-oòrùn àréwá orílẹ̀-èdèe Nàìjíríà, ti fi ẹ̀rù sí ọkàn àwọn ènìyàn àti bí àwọn ìkọlù tó rorò wọ́n ti ṣe fa ikú láì rò tẹ́lẹ̀ ìpí àwọn ènìyàn, tí ọ̀pọ̀ọ́ sì ti di àwátì.
Kà síwájú sí i: Nàìjíríà: Ìlú tí ó kùnà — òótọ́ tàbí ìwòye?
Ní ìtẹ̀síwájú ìgbésókè orílẹ̀-èdèe Nàìjíríà, àwọn aláṣẹ FRCN Ẹ̀ka ti Èkó ṣe àgbékalẹ̀ ọkànòjọ̀kan ètò láti sààmì Àyájọ́ Ọjọ́ Ẹ̀rọ-ìgbóhùnsáfẹ́fẹ́ Àgbáyé ọdún-un 2020.
Eré gbogboó bẹ̀rẹ̀ pẹ̀lú ìdíje àròkọ ọlọ́rọ̀ 1,200 tí ó dá lóríi "ìdí tí mo fi nífẹ̀ẹ́ sí láti máa gbọ́ rédíò" fún àwọn akẹ́kọ̀ọ́ iléèwé gíga.
Àwọn akẹ́kọ̀ọ́ ìmọ̀ iṣẹ́ ìròyìn náà ṣe ètò alálàyé oníṣẹ̀ẹ́jú 5 tí ó dá fìrìgbagbòó lóríi pàtàkìi ẹ̀rọ-ìgbóhùnsáfẹ́fẹ́ fún ìmúṣẹ àwọn ìlépa ìmúdúró ìdàgbàsókè.
Àwọn àkópa méjì ló jáwé olúborí.
Olúborí ìdíje àròkọ Ìlọ̀rí Olúwatóbi ti iléèwé Mater Christi Catholic Girls' High School, Ìgede Èkìtì, Ìpínlẹ̀ Èkìtì, mú u wá sí ìrántí ìgbà àkọ́kọ́ tí òùn-ún ṣalábàápàdée rédíò nígbà tí òùn-ún wà ní ọmọ ọdún 5:
Ó dà bí ẹni pé ọmọ ọdún 5 ni mí nígbà tí mo kọ́kọ́ ní ẹ̀rọ-ìgbóhùnsáfẹ́fẹ́ẹ̀ mi.
… Mo tẹ àwọn ohun-àtẹ̀-àṣẹ ara rẹ̀, ó sì tàn.
Ìyàlẹ́nu ló jẹ́ fún mi bí mo ṣe ń gbọ́ ohùn tí ó ń ti inúu "àpótí" yìí jáde tí mo sì rò wípé àwọn èèyàn ló wà nínúu rẹ̀.
Ẹ̀rú bá mi mo sì béèrè lọ́wọ́ọ bàbáà mi ohun tí ó jẹ́, ó sì ṣàlàyé ohun tí rédíò jẹ́ fún mi…
Ní ọjọ́ 12 oṣù Èrèlé, àwọn akẹ́kọ̀ọ́ ilé ẹ̀kọ́ gíga, akẹ́kọ̀ọ́ ìmọ̀ iṣẹ́ ìròyìn, ọ̀jẹ̀ sọ̀rọ̀sọ̀rọ̀ àti àwọn alẹ́nulọ́rọ̀ nínú iṣẹ́ ìròyìn àti àwọn olólùfẹ́ẹ̀ rédíò péjúpésẹ̀ sí Lekki Coliseum ní Èkó fún àpérò láti jíròrò nípa pàtàkìi ẹ̀rọ-ìgbóhùnsáfẹ́fẹ́ fún ìdàgbàsókè.
Ní ọjọ́ 12 oṣù Èrèlé, àwọn akẹ́kọ̀ọ́ ilé ẹ̀kọ́ gíga, akẹ́kọ̀ọ́ ìmọ̀ iṣẹ́ ìròyìn, ọ̀jẹ̀ sọ̀rọ̀sọ̀rọ̀ àti àwọn alẹ́nulọ́rọ̀ nínú iṣẹ́ ìròyìn àti àwọn olólùfẹ́ẹ̀ rédíò péjúpésẹ̀ sí Lekki Coliseum ní Èkó fún àpérò láti jíròrò nípa pàtàkìi ẹ̀rọ-ìgbóhùnsáfẹ́fẹ́ fún ìdàgbàsókè.
Àwòrán láti ọwọ́ọ Ọmọ Yoòbá, a gba àṣẹ láti lò ó.
Ní ìgbàtí ọjọ́ rọ̀, àwọn ògbóǹtarìgì sọ̀rọ̀sọ̀rọ̀, àwọn aṣojú the Ọba Èkó, Ọ̀túnba Gani Adams, Ààrẹ Ọ̀nà Kakanfò ilẹ̀ẹ Yorùbá àti àwọn àlejò mìíràn péjọ sí Lekki Coliseum fún àpèjẹ alẹ́ àti ìfàmìẹ̀yẹ dánilọ́lá Àyájọ́ Ọjọ́ Ẹ̀rọ-ìgbóhùnsáfẹ́fẹ́ Àgbáyé.
Àwọn àgbà ọ̀jẹ̀ẹ sọ̀rọ̀sọ̀rọ̀ bíi Cordelia Okpei àti àwọn tó kù wá sí ayẹyẹ náà.
Àmì-ẹ̀yẹ̀ẹ̀ fún akíkanjú lẹ́nu iṣẹ́ àti ìṣiṣẹ́sìnlú lọ sí ọ̀dọ̀ àwọn ẹni tí ó tọ́ sí.
Ọ̀kan-ò-jọ̀kan ètò náà wá sópin pẹ̀lú ìṣójú òpó sílẹ̀ láti gba ìpè àwọn olùgbọ́ wọlé sórí afẹ́fẹ́, níbi tí wọ́n ti ní kí àwọn ènìyàn ó sọ wípé “ẹ kú Àyájọ́ Ọjọ́ Ẹ̀rọ-ìgbóhùnsáfẹ́fẹ́ Àgbáyé" ní àwọn onírúurú ọ̀kan-ò-jọ̀kan èdè àti ahọ́n:
Kò sẹ́ni tí kò kópa nínú ayẹyẹ náà.
Ohùn àwọn ikọ̀ Ohùn Àgbáyé náà bọ́ sórí afẹ́fẹ́ ní orí ìkànnì Metro 97.7FM.
Àwọn sọ̀rọ̀sọ̀rọ̀ tí ó ti fẹ̀yìntì ló ka ìròyìn tí wọ́n sì tọ́kùn ètò.
Àkọ́kọ́ irú ‘ẹ̀ ni Àyájọ́ Ọjọ́ Ẹ̀rọ-ìgbóhùnsáfẹ́fẹ́ Rédíò Orílẹ̀-èdèe Nàìjíríà ọdún-un 2020 àmọ́ àwọn òṣìṣẹ́ àti olólùfẹ́ẹ̀ rédíò lérò wípé ayẹyẹ náà yóò máa wáyé lọ́dọọdún.
Olóyè yìí nírètí wí pé àwọn ọmọ Yorùbá yóò tẹ́wọ́ gba 'alífábẹ́ẹ̀tì t'ó ń sọ̀rọ̀' tí òun hu ìmọ̀ rẹ̀
Ǹjẹ́ ìlànà ìṣọwọ́kọ Yorùbá tuntun yóò di lílò lọ́jọ́ iwájú bí?
Àtẹ̀jáde ìtúmọ̀ 10 Ẹrẹ́nà 2020 20:36 GMT
Olóyè Tolúlàṣẹ Ògúntósìn dúró lẹ́gbẹ̀ẹ́ ọba ilẹ̀-Yorùbá káàfàtà, Ọọ̀ni ti Ilé-Ifẹ̀, lórí ìjókòó.
Olóyè Ògúntósìn ló yànda àwòrán.
Lẹ́yìn ìpolongo kárí ayé nípa Ọdún Èdè Ìbílẹ̀ Àgbáyé ní ọdún 2019 àti ìkéde Ọdún mẹ́wàá Èdè Ìbílẹ̀ Àgbáyé 2022-2032, púpọ̀ nínú àwọn ọmọ Ilẹ̀-Adúláwọ̀ ló ti bẹ̀rẹ̀ ọ̀kan-ò-jọ̀kan àkànṣe iṣẹ́ tó ní ṣe pẹ̀lú ìdàgbàsókè àwọn èdè Ilẹ̀-Adúláwọ̀.
Lílo àyálò ìlànà Látíìnì fún kíkọ èdè Yorùbá yóò di àfìsẹ́yìn tí eégún aláré ń fiṣọ láì pẹ́ ní èyí tí ọmọ Káàárọ̀-o-ò-jí-ire kan, Olóyè Tolúlàṣẹ Ògúntósìn, ẹni tí ó ń gbé ní Ilẹ̀ Olómìnira Bẹ̀nẹ̀, Ìwọ̀-oòrùn Ilẹ̀-Adúláwọ̀, ti hu ìmọ̀ ìlànà tí a ó máa lò fún kíkọ èdè Yorùbá.
Alífábẹ́ẹ̀tì Yorùbá tuntun náà ti ń gbàlú kan pẹ̀lú ìrètí wí pé yóò pààrọ ti Látíìnì tí ó ti jẹ́ lílò fún ọgọ́rùn-ún ọdún àti jù bẹ́ẹ̀ lọ.
Gẹ́gẹ́ bí Olóyè Ògúntósìn ti ṣe rò fún Ohùn Àgbáyé nínú ìfọ̀rọ̀wánilẹ́nuwò lórí WhatsApp, ojú àlá ni alífábẹ́ẹ̀tì àràmàndà wọ̀nyí ti f'ara hàn sí òun.
Ní báyìí, níṣe ni ó máa ń ṣe ìrìnàjò jákèjádò Ilẹ̀-Yorùbá — láti Bẹ̀nẹ̀ títí dé Nàìjíríà — láti polongo “alífábẹ́ẹ̀tì tí ó ń sọ̀rọ̀" rẹ̀ bí àwọn alálẹ̀ ti ṣe fi rán an.
Olóyè Ògúntósìn nígbàgbọ́ wí pé Odùduwà, tí ó jẹ́ bàbá-ńlá ìran Yorùbá lo alífábẹ́ẹ̀tì náà ní ayé àtijọ́ — àmọ́ ó ti di ohun ìgbàgbé.
25 ni gbogbo àwọn àmì wọ̀nyí lápapọ̀.
Àwọn onímọ̀ nípa èdè ní Ilẹ̀-Adúláwọ̀ sọ wí pé kí ìlọsíwájú ó tó dé bá Ilẹ̀ Adúláwọ̀, ó pọn dandan kí ó ní ìlànà ìṣọwọ́ kọ èdè tàbí ìlànà kíkọ tí ó jẹ́ tirẹ̀.
Èdè tí ó wà lábẹ́ ìsọ̀rí Niger-Congo tí ó jẹ́ èdè ìran tí ó ti wà lọ́jọ́ tó ti pẹ́ tí ó sì lajú bí èdè Yorùbá ò gbọdọ̀ gbọ́kàn tẹ ìlànà àyálò fún kíkọ èrò àti ìmọ̀ ìrírí ayé rẹ̀.
Kà sí i: Ọ̀rọ̀ àyálò nínú èdè Yorùbá: Bí èdè ṣe yí padà
Ní ọdún 1843, Àlùfáà Sámúẹ́lì Àjàyí Crowther òṣìṣẹ́ Ẹgbẹ́ Iṣẹ́ Ìránṣẹ́ Ẹ̀sìn Ìgbàgbọ́ (CMS) ṣe àgbékalẹ̀ ìlànà ìṣọwọ́kọ èdè Yorùbá nípa yíya ìlànà Látíìnì lò pẹ̀lú àfikún àwọn àmì ohùn — tàbí àmì ìró ọ̀rọ̀.
Láti ìgbà náà, ẹgbẹẹgbẹ̀rún ìwé ti jẹ́ títẹ̀ jáde ní èdè Yorùbá nípasẹ̀ lílo ìlànà kíkọ Látíìnì dípò Ajami, tí í ṣe ìlànà ìṣọwọ́kọ Lárúbáwá tí ó ti jẹ́ lílò tẹ́lẹ̀tẹ́lẹ́ rí fún kíkọ èdè Ìwọ̀-oòrùn Ilẹ̀-Adúláwọ̀ bí i èdè Yorùbá àti Haúsá kí ó tó di 1843.
Àwọn alágbàwí èdè gbà wí pé lílo ìlànà Látíìnì, tí ó jẹ́ ìṣọwọ́kọ láti ilẹ̀ òkèèrè, fún kíkọ àwọn èdè Ilẹ̀-Adúláwọ̀ sílẹ̀, fi ilẹ̀ náà sínú ipò ẹrú.
Ìpolongo ìlànà ìṣọwọ́kọ tuntun yìí wáyé ní ìbámu pẹ̀lú àwọn ìṣọwọ́kọ ayébáyé Ilẹ̀-Adúláwọ̀, bí i hieroglyphics ti Íjípìtì, Àkójọ Adrinka ti ìran Akan ní Ghana, Ge'ez ti Ethiopia, ìṣọwọ́kọ ìyàwòrán Nsibidi ti Àárín Gbùngbùn Ìwọ̀-oòrùn Ilẹ̀-Adúláwọ̀ tí ó ti wà fún bí 5000 ọdún k'á tó bí Jésù, àti alífábẹ́ẹ̀tì Vai ni Ilẹ̀-Adúláwọ̀ jẹ́ orísun wọn.
Ìṣàyèwò 'alífábẹ́ẹ̀tì tó ń sọ̀rọ̀'
Alákòóso Ohùn Àgbáyé lédè Yorùbá, Ọmọ Yoòbá fi ọ̀rọ̀ wá Olóyè Ògúntósìn lẹ́nu wò, nípasẹ̀ iṣẹ́-ìjẹ́ ohùn lórí ẹ̀rọ iìtàkùrọ̀sọ WhatsApp, láti mọ̀ sí i nípa bí ó ti ṣe rí alífábẹ́ẹ̀tì tuntun yìí.
Olóyè Ògúntósìn, tó jẹ́ ọmọ ọdún 43 báyìí, ṣàlàyé wí pé òun kò lè ka ju ilé gíga lọ lẹ́yìn ìpapòdà bàbá òun ní ọdún 1997, tí òun sì ní láti ṣe ojúṣe bí bàbá gẹ́gẹ́ bí àkọ́bí láti tọ́jú àwọn àbúrò rẹ̀.
Síbẹ̀, bí olóyè Yorùbá tí ó jẹ́, iṣẹ́ ìgbélárugẹ àṣà rẹ̀ dá lórí ìṣọ̀kan àwọn ọmọ Odùduwà jẹ́ ohun tí ó gbé e lọ́kàn gidi gan-an, tí ó sì ń ṣe bí olùlàjà láàárín wọn.
Bí iṣẹ́ ìgbélárugẹ àṣà yìí ṣe ń gbòòrò sí i, kò tẹ́ ẹ lọ́rùn tó bí ó ṣe fẹ́.
Lọ́dún 2011, ó fi eéjì kún eéjì, ó fi ẹẹ́ta kún ẹẹ̀ta, ó gba oko aláwo lọ.
Babaláwo náà, Olókun Awópẹ̀tu, wí fún un pé kí ó lọ sí ojúbọ ìdílé rẹ̀ tí ó wà ní agbègbè Farasìnmí ní Àgbádárìgì (Badagry), Ìpínlẹ̀ Èkó, orílẹ̀ èdè Nàìjíríà, wí pé yóò rí atọ́nà tí yóò tọ́ka sí ohun tí Elédùmarè rán an wá ṣe láyé ní ojúbọ náà.
Ní ojúbọ náà, ó rí “nǹkan àjèjì" kan tí ó mú padà sí ilé rẹ̀ ní Porto-Novo, Bẹ̀nẹ̀.
Nígbà tí ó délé, òkùnkùn bo iyàrá birimùbirimù.
Kò sí iná amọ́roro nínú yàrá ìgbàlejò, ìmọ́lẹ̀ ìtànṣán ẹ̀rọ àmóhùnmáwòrán ni ó máa ń fi ríran.
Ó gbé nǹkan àjèjì náà sí orí àga ìgbénǹkanlé, ó sì tan ẹ̀rọ àmóhùnmáwòrán, kàyéfì ló jẹ́ fún un, ohun tí ó gbé sórí àga di àwátì.
Ó tú gbogbo ilé kí ó tó wá rí i ní kọ̀rọ̀ ilé.
Lálẹ́ ọjọ́ yẹn, ó fi nǹkan àjèjì náà sábẹ́ ìgbèrí sùn.
Ó sọ fún Ohùn Àgbáyé:
… Mo lálàá wí pé mo lọ sí inú oòrùn.
Nígbà tí mo débẹ̀, ó òkùnkùn ṣú bolẹ̀, a sì fi alífábẹ́ẹ̀tì náà hàn mí ní àpẹẹrẹ ìmọ́lẹ̀.
Ìgbàkúùgbà tí mo bá sùn, àlá yìí kan náà ni ní ọ̀nà àrà, mò ń lọ láti agbègbè kan sí agbègbè mìíràn, tí mo sì ń kọ́ àwọn ènìyàn bí a ti ṣe ń lo ìṣọwọ́kọ tuntun náà…
Fún ọdún mẹ́ta, kò yé lálàá nípa alífábẹ́ẹ̀tì náà, kò yé ríran léraléra, síbẹ̀ kò ṣe nǹkankan sí i.
Lásìkò yìí, ní ọdún 2016, mo tún lọ sí inú oòrùn, mo ṣalábàápàdé ọkùnrin kan, Lámúrúdu, tí ó kọ́ mi ní ìró alífábẹ́ẹ̀tì náà, tí ó sì pa á láṣẹ fún mi pé kí tan ìmọ́lẹ̀ ìmọ̀ kíkọ àti kíkà àmì ìṣọwọ́kọ̀ náà kárí ayé.
Mo máa ń jọ arúgbó lójú àlá — tí yóò sì rẹ̀ mí — bí mo bá jí lójú oorun.
Ó wá bẹ̀rẹ̀ sí ní di ẹ̀rù fún Olóyè Ògúntósìn —  ó ń rẹ̀ ẹ́ látinú wá, ó wí fún Ohùn Àgbáyé.
Ó pinnu láti rọ́ àwọn àlá náà fún Oníkòyí, Alájàṣẹ́ ti Àjàṣẹ́ ní Port-Novo, ẹni tí ó là á lóye pé kí ó ṣe bí a ti pa á láṣẹ lójú àlá.
Látàrí ìdí èyí, ó ń ṣe ìrìnàjò láti agbègbè kan dé òmíràn ní Ilẹ̀-Yorùbá láti tan ìmọ̀ alífábẹ́ẹ̀tì Odùduwà náà.
Àwòrán-àtohùn àwọn olùkọ́ni tí ó kọ́ àwọn akẹ́kọ̀ọ́ bí a ti ṣe ń kọ alífábẹ́ẹ̀tì Odùduwà ní yàrá-ìgbẹ̀kọ́ kan ní Bẹ̀nẹ̀:
Ìgbélárugẹ alífábẹ́ẹ̀tì Yorùbá náà
Lọ́dún 2017, Olóyè Ògúntósìn, pẹ̀lú àwọn ọba Aláṣẹ igbá-kejì òrìṣà Ilẹ̀-Yorùbá nílé àti lẹ́yìn odi, ṣe àbẹ̀wó to sí Ọ̀gbẹ́ni Rauf Arẹ́gbẹ́ṣọlá, ẹni tí ó fi ìgbà kan rí jẹ́ alákòóso Ìpínlẹ̀ Ọ̀ṣun, ní olú ìpínlẹ̀ náà th Òṣogbo, e one- èdè Nàìjíríà, láti béèrè fún àtìlẹ́yìn fún alífábẹ́ẹ̀tì Odùduwà tuntun náà.
Arẹ́gbẹ́ṣọlá ni Mínísítà fún Ètò Abélé fún orílẹ̀-èdè Nàìjíríà ní sáà ti a wà yìí.
Ìwé tí a kọ ránṣẹ́ sí gómìnà ìpínlẹ̀ Ọ̀ṣun ní ìrántí àwọn ìpinnu kíkọ́ alífábẹ́ẹ̀tì tuntun náà tí kò tíì wá sí ìmúṣẹ.
Ọdún mẹ́ta ti lọ, ó bani lọ́kàn jẹ́, ìlérí tí gómìnà àná Arẹ́gbẹ́ṣọlá ṣe láti rí dájú wí pé alífábẹ́ẹ̀tì tuntun náà jẹ́ kíkọ́ ni àwọn iléèwé tí ó ń bẹ ní Ìwọ̀-oòrùn gúúsù ilẹ̀ Nàìjíríà kò tíì di múmú ṣẹ.
Lójúnà kí alífábẹ́ẹ̀tì Odùduwà náà ó ba di ìlúmọ̀ọ́ká, Olóyè Ògúntósìn ti kọ ìwé kan, ó sì ti ká àwòrán-àtohùn alálàyé kan tí ó tú pẹrẹpẹ́ẹ̀rẹ̀ ìṣọwọ́kọ alífábẹ́ẹ̀tì tuntun náà sílẹ̀ — fún mùtúmùwà láti wò ní abalaabala lórí ayélujára — bákan náà ni ẹ̀patìrì iṣẹ́ akọ́nilọ́gbọ́n kàtúùnù fún àwọn èwe tí kò s'ówó láti parí i rẹ̀ náà ò gbẹ́yìn.
Olóyè Ògúntósìn ń lo gbàgbé YouTube, WhatsApp àti Ẹgbẹ́ orí Facebook: "Ẹ̀kọ́ Aèébáèjìogbè Odùduwà" àti “Alífábẹ́ẹ̀tì Odùduwà" fi ṣe ìgbélárugẹ àti kọ́ àwọn akẹ́kọ̀ọ́ tí ó nífẹ̀ẹ́ sí kíkọ́ ìlànà ìṣọwọ́kọ náà.
Ó rọ gbogbo ẹni tí ọ̀ràn kan láti dìde sí ti ìgbélárugẹ àwárí tí yóò gbá ìlànà ìṣọwọ́kọ Àmúnisìn tì sẹ́gbẹ̀ẹ́ tí yóò sì fún ìran Yorùbá ní ìdánimọ̀ tí ó tọ́ tí ó ní ṣe pẹ̀lú ìdàgbàsókè èdè.
Ọkùnrin onínúure kan, Sunday Adéníyì, ṣe agbátẹrù ìtẹ̀jáde 1,000 ẹ̀da ìwé ìgbẹ̀kọ́ “Alífábẹ́ẹ̀tì Aèébáèjìogbè Odùduwà" fún àwọn ọmọ iléèwé alákọ̀ọ̀bẹ̀rẹ̀.
Kà sí i: Sísọnù sínú ògbufọ̀: Ìdí tí Atúmọ̀ Google ṣe ń kùnà — nínú títúmọ̀ èdè Yorùbá — àti àwọn èdè mìíràn
Ẹ̀da ìwé ẹ̀kọ́ alífábẹ́ẹ̀tì náà wà ní èdè Igbo, Hausa, English, àti Faransé lẹ́sẹẹsẹ.
Síbẹ̀síbẹ̀, àtìlẹ́yìn kì í pọ̀ jù fún ìpínkárí alífábẹ́ẹ̀tì náà.
Ìgbésẹ̀ tí ó mú ìwúrí dání ni alífábẹ́ẹ̀tì Odùduwà náà.
Ṣùgbọ́n, sísún láti ìlànà Látíìnì sí ìlànà tuntun ni yóò mú ìpèníjà ńlá lọ́wọ́.
Kò jẹ́ bó ṣe jẹ́, ohun tí yóò mú ìlọsíwájú àti ìdàgbàsókè bá èdè Yorùbá ni alífábẹ́ẹ̀tì Odùduwà — ohun tí ìran Yorùbá yóò pè ni tiwa-ń-tiwa.
Ọ̀rọ̀ àyálò nínú èdè Yorùbá: Bí èdè ṣe yí padà
Ṣé àkàrà ni ò ń pè àbí bean cake?
Àtẹ̀jáde ìtúmọ̀ 11 Ẹrẹ́nà 2020 11:11 GMT
Àkàrà tàbí beans cake ní Nàìjíríà jẹ́ oúnjẹ àárọ̀ ní Nàìjíríà, ọjọ́ 11, oṣù kéje, ọdún 2013.
Àwòrán láti ọwọ́ Atimukoh láti orí i Wikimedia Commons, àṣẹ CC BY 2.0.
Àjọṣepọ̀ láàárín onírúurú èdè ti wà láti ayébáyé.
Fún àkàwé, kí á wo gbólóhùn bí i "restaurant," tí ó jẹ́ ọ̀rọ̀ tí a yá láti inú èdè Faransé wá sínú èdè Gẹ̀ẹ́sì.
Lóde òní, ọ̀rọ̀-àyálò yìí —  ìyẹn gbólóhùn tí a gbà lò láti inú èdè kan sí inú èdè mìíràn láì tú ìmọ̀ rẹ̀ — kò l'óǹkà nínú èdè Gẹ̀ẹ́sì àfi bí ẹni pé kì í ṣe ọ̀rọ̀ tí a yá lò.
Àwọn èdè àyálò wọ̀nyí wáyé látàrí àbápàdé onírúurú ènìyàn kárí ayé, bí wọ́n ṣe ń ṣíkiri, ṣe ọrọ̀ Ajé, àti káràkátà.
Látàrí ìtàkùrọ̀sọ tí ó wáyé láàárín àwọn onírúurú ènìyàn wọ̀nyí, èdè wọnú èdè, gbólóhùn àti àpólà ọ̀rọ̀ di àyálò.
Ìṣẹ̀lẹ̀ yìí kò yọ ìran Yorùbá sílẹ̀.
Ó tó ẹgbẹẹgbẹ̀rún ènìyàn 40 tíó ń fọ èdè Yorùbá ní orílẹ̀ èdè Nàìjíríà, irú èdè Yorùbá ti dàpọ̀ mọ́ ṣapala èdè Gẹ̀ẹ́sì, tí í ṣe èdè ìjọba amúnisìn àná láti ọdún 1914 sí 1960.
Ó tó ìdajì gbólóhùn èdè Gẹ̀ẹ́sì tí a yà lò nínú èdè Yorùbá.
Kí a wo ọ̀rọ̀ bí i "cup" Ó di kó̩ò̩pù.
A pe "phone" ní fóònù, "ball" di bó̩ò̩lù, "television" ni te̩lifís̩ó̩ò̩nù, àti bẹ́ẹ̀ bẹ́ẹ̀ lọ.
Àwọn gbólóhùn "àyálò" wọ̀nyí mú èdè Yorùbá fẹjú sí i.
Bákan náà ni àwọn ọ̀rọ̀ àyálò inú èdè Hausa tí àwọn ẹgbẹẹgbẹ̀rún 44 ènìyàn ní Àríwá ilẹ̀ Nàìjíríà ń sọ lọ sua.
Èdè yìí yá ọ̀kẹ́ àìmọye ọ̀rọ̀ lò láti inú èdè Lárúbáwá, àwọn ọ̀rọ̀ bí i àlùbáríkà ("ìbùkún"), àlbásà ("àlùbọ́sà") àti wàhálà ("ìyọnu").
Ohun tí ó jẹ́ ìwúrí ní ti àwọn ọ̀rọ̀ àyálò nínú èdè Yorùbá ni bí àwọn ènìyàn ṣe ń lò wọ́n nínú ìtàkùrọ̀sọ lójoojúmọ́ bí wọ́n ṣe ń ṣàn wọ inú èdè náà.
Wà á gbọ́ gbólóhùn bí i, Bá o̩mo̩ ye̩n mú bó̩ò̩lu è̩  tàbí "Help the child take the ball" lédè Gẹ̀ẹ́sì.
Adi, ọmọ-ọ̀rọ̀ tí a falà sí lábẹ́ bó̩ò̩lu jẹ́ tiwantiwa nínú èdè Yorùbá, àwọn aṣàfọ̀ mọ bí wọ́n ṣe ń lò ó.
Ìpèníjà kan tí èdè Yorùbá ní nípa ti ọ̀rọ̀ àyálò ò ju ti ògbufọ̀ ọ̀rọ̀ wuuru tí àwọn aṣàfọ̀ èdè Yorùbá máa ń ṣe láti túmọ̀ àwọn gbólóhùn èdè Yorùbá sí ti Gẹ̀ẹ́sì tí wọ́n máa ń lò nínú ìpèdè dípò ojúlówó èdè Yorùbá.
Fún àpẹẹrẹ, àkàrà  — tí àwọn ọmọ Yorùbá ti túmọ̀ sí bean cake — pàápàá nínú ìfọ̀rọ̀jomitoro-ọ̀rọ̀ pẹ̀lú àlejò.
Lílo ọ̀rọ̀ ní èdè pọ́nbélé máa ń mú kí àṣà — ó gbòòrò — tí yóò sí máa jẹ́ kí èdè ó di ìtẹ́wọ́gbà.
Bí a bá wò ó báyìí, kò s'ẹ́ni jẹ́ pe sushi Japan lórúkọ mìíràn — sushi ni sushi ń jẹ́.
Bí èyí bá rí bẹ́ẹ̀ fún àwọn ọ̀rọ̀ Yorùbá náà, èdè àti àṣà rẹ̀, yóò gbilẹ̀ kọjá orílẹ̀-èdè Nàìjíríà àti ibi tí wọ́n ti ń fọ èdè Yorùbá kárí ayé.
Fún àpẹẹrẹ, àmàlà jẹ́ oúnjẹ tí ó ilẹ̀ Yorùbá lókìkí, pàápàá ní òkè òkun.
Gbólóhùn yìí ti rá pálá wọnú ìlò ọ̀rọ̀ èdè mìíràn bí àwọn aṣàfọ̀ Yorùbá bá tẹnu mọ́ ọn.
Títúmọ̀ rẹ̀ sí "yam flour" dín agbára ìpèdè náà kù — yóò sọ "ipò Yorùbá nù."
Bí a bá wo gbólóhùn èdè Gẹ̀ẹ́sì tí a yí padà sí èdè Yorùbá "fanimorious", tí ó ti ń lókìkí tí ó sì ti wà nínú Ìwé Ìtumọ̀ Ìgbàlódé.
Ó túmọ̀ sí “bójúmu," tàbí “rẹwà," tí ó súyọ láti fanimó̩ra tí í ṣe gbólóhùn Yorùbá.
Èyí f'ara pẹ́ ìbáṣepọ̀ fonọ́lọ́jì àti mọfọ́lọ́jì: èdè Yorùbá kì í fàyè gba ìhunpọ̀ kọ̀nsónántì àti kí ọ̀rọ̀ parí pẹ̀lú kọ̀nsónántì.
Torí ìdí èyí, a fi àfòmọ́ ìparí -ious èdè Gẹ̀ẹ́sì kún ọ̀rọ̀ ìpìlẹ̀ Yorùbá.
Síbẹ̀, òtítọ́ farahàn wípé láti ara èdè Yorùbá ni ó ti sú yọ.
Ìgbéga ni èyí jẹ́ fún Yor Yorùbá.
Ní kò pẹ́ kò pẹ́ yìí, ọ̀gọ̀rọ̀ èdè Gẹ̀ẹ́sì bí a ti ṣe ń lò ó ní Nàìjíríà di àfikún nínú ìwé ìtúmọ̀ èdè Gẹ̀ẹ́sì ti Oxford.
Ọpọ́n èdè Yorùbá yóò sún síwájú bí àwọn tó ń fọ èdè náà bá lọ́wọ́ sí ìdàgbàsókè rẹ̀; ìlò rẹ̀ nínú iṣẹ́ ìkọ̀ròyìn pọn dandan ní ìbámu pẹ̀lú bí ayé ṣe ń lu jára wọn bí ajere lóde òní.
Ní ìparí, èyí yóò túbọ̀ mú kí iṣẹ́ ìwádìí èdè Niger-Congo ó rinlẹ̀.
Sísọnù sínú ògbufọ̀: Ìdí tí Atúmọ̀ Google ṣe ń kùnà — nínú títúmọ̀ èdè Yorùbá — àti àwọn èdè mìíràn
Ọ̀pọ̀lọpọ̀ ògbufọ̀ tí ẹ̀rọ ṣe ni kò nítumọ̀.
Àtẹ̀jáde ìtúmọ̀ 11 Ẹrẹ́nà 2020 21:16 GMT
Aṣàmúlò Ẹgbẹ́ Wikimedia Orílẹ̀-èdè Nàìjíríà, oṣù Ọ̀wàrà ọdún 2018 láti orí Wikimedia Commons CC.BY.2.0.
Èdè Gẹ̀ẹ́sì ti jẹ gàba lórí ìbánisọ̀rọ̀ tí ó ń wáyé ní orí ẹ̀rọ ayélukára-bí-ajere gẹ́gẹ́ bí èdè “gbogbo àgbáyé" fún ìtàkùrọ̀sọ láti ìbẹ̀rẹ̀ pẹ̀pẹ̀ ẹ̀rọ ayélujára.
Nínú oṣù Èrèlé ọdún 2020, gẹ́gẹ́ bí WebTech3 ti ṣe fi hàn, ìdajì ibùdó ìtakùn àgbáyé tó wà lórí ayélujára ni a kọ ní èdè Gẹ̀ẹ́sì.
Àmọ́ bí ọ̀pọ̀lọpọ̀ ènìyàn tí ó ń sọ oríṣìíríṣìí èdè àgbáyé ṣe ń bọ́ sórí ayélukára-bí-ajere, ó ṣẹ́ ẹtà ìjà fún èdè ẹni — ìráàyè sí ìṣògbufọ̀ sí onírúurú èdè tí yóò ṣẹ̀ ní mọnawáà.
Ọ̀pọ̀lọpọ̀ iléeṣẹ́ onímọ̀ ẹ̀rọ ti ṣe iṣẹ́ ribiribi ní ti ìṣàkọsílẹ̀ àwọn ọ̀rọ̀ tí kì í ṣe èdè Gẹ̀ẹ́sì sórí ayélujára, tí ó ń ṣe olùlànà onírúurú èdè lórí ẹ̀rọ ayárabíàṣá lọ́nà ìgbàlódé.
Google, Yoruba Names, Masakhane MT àti ALC jẹ́ àpẹẹrẹ àwọn iléeṣẹ́ ńlá àti àwọn iléeṣẹ́ kéréje tí ó ṣẹ̀ṣẹ̀ bẹ̀rẹ̀ tí ó ti mú ìmọ̀-ẹ̀rọ ṣiṣẹ́ pọ̀ pẹ̀lú àwọn èdè tí kì í ṣe èdè Gẹ̀ẹ́sì.
Kí oṣù Èrèlé ọdún 2020 ó tó tẹnu bepo, Google filọ̀ wípé òun yóò fi èdè tuntun márùn-ún kún iṣẹ́ Atúmọ̀ Google rẹ̀, àwọn èdè náà ni Kinyarwanda, Uighur, Tatar, Turkmen àti Odia, lẹ́yìn ìsinmi ọdún mẹ́rin tí wọ́n fi èdè tuntun kún un kẹ́yìn.
Ọkùnrin kan ń wò bí ẹni tí ó nídààmú nígbà tí ó ń ka gbólóhùn ọ̀rọ̀ lórí ayélujára.
Àwòránlláti ọwọ́ Ọládiméjì Ajégbilẹ̀, àṣẹ-àtúnlò láti orí Pexels.
Àmọ́ ṣe o ti ṣíra tẹ àṣàyàn ìtumọ̀ rí tí ó ṣàkíyèsí wípé, bákan, ló dára jù lọ?
Bákan náà, ló kù díẹ̀ káàtó, kò ṣe déédéé?
Orísìírísìí àríyànjiyàn àti ìṣòro ló máa ń wáyé bí ó bá kan irú ìtumọ̀ èdè báyìí àti rírí i lò.
Twitter máa ń ṣe ìtumọ̀ èdè Yorùbá sí èdè Gẹ̀ẹ́sì nípasẹ̀ lílo Atúmọ̀ Google bí ó ti ṣe fàyè gbà wọ́n, tí àbájáde rẹ̀ sì kù díẹ̀ káàtó nígbàgbogbo — tí àwọn ọ̀rọ̀ kọ̀ọ̀kan sì ṣe déédéé.
Ohun tí ó fa àwọn ìpeníjà wọ̀nyí ó ju pé orí ayélujára ni àwọn iléeṣẹ́ onímọ̀ ẹ̀rọ ti máa ń ṣe àkójọ èdè wọn for tí wọ́n ń fi ṣe ògbufọ̀ gbólóhùn ọ̀rọ̀.
Àwọn àkójọ gbólóhùn ọ̀rọ̀ wọ̀nyí lè ṣiṣẹ́ fún àwọn èdè kan, àmọ́ èdè bí i Yorùbá àti Ìgbò, jẹ́ èdè méjì ní orílẹ̀-èdè Nàìjíríà, tí ìpèníjà yìí bá, látàrí àìpọ̀tó gbólóhùn ọ̀rọ̀ àti gbólóhùn tí a ò yán lórílábẹ́ dáadáa tí yóò tọ́ka sí ìró ohùn.
Láti fèsì sí ohun tí ó fa sábàbí tí ó fi gba Google ní ọdún mẹ́rin kí ó tó ṣe àfikún èdè tuntun márùn-ún kún tilẹ̀, agbẹnusọ iléeṣẹ́ náà ṣe ìṣípayá:
Orí ìtakùn àgbáyé ni Atúmọ̀ Google ti máa ń ṣa gbólóhùn tí a ti túmọ̀ jọ, àmọ́ bí èdè kò bá ní gbólóhùn ọ̀rọ̀ tí ó pọ̀ tó lórí ayélujára, ó nira fún ẹ̀rọ wa láti ṣe àtìlẹ́yìn tí ó lákaakì fún irú àwọn èdè bẹ́ẹ̀… Síbẹ̀, látàrí ìlọsíwájú àbùdá kíkọ́ ẹ̀rọ lẹ́kọ̀ọ́ wa, àti àwọn aṣiṣẹ́ Ìtumọ̀ Google lọ́fẹ̀ẹ́, ecent advances in our machine a ti fi àtìlẹ́yìn fún àwọn èdè wọ̀nyí.
Bákan náà, ọ̀pọ̀ ènìyàn ni kò mọ bí a ṣe ń kọ ọ̀rọ̀ dájúdánu — tàbí pípe ọmọ-ọ̀rọ̀ — inú àwọn èdè wọ̀nyí.
Torí náà, ògbufọ̀ tí ó kúnjú òṣùwọ̀n kò jẹ́ àkópọ̀ nítorí kò sí bí a ṣe lè dá àwọn àṣìṣe wọ̀nyí mọ̀.
Púpọ̀ nínú ògbufọ̀ tí ẹ̀rọ ṣe ni kò ní ìtumọ̀, pàápàá jù lọ àwọn gbólóhùn tí ó rọ̀ mọ́ àṣà tí ó ní ju ìtúmọ̀ kan ṣoṣo lọ.
Fún àpẹẹrẹ, gbólóhùn Yorùbá bí i ayaba àti ọbabìnrin ní ìtumọ̀ tó yàtọ̀.
Ọ̀pọ̀lọpọ̀ ẹ̀rọ ní í máa tú ìmọ̀ gbólóhùn méjèèjì sí "queen".
Síbẹ̀, tí a bá ti ọ̀nà ìṣe-àti-àsà wò ó, ó ṣe kókó láti sọ wí pé ìtúmọ̀ ayaba and ọbabìnrin yàtọ̀ síra wọn: Ọbabìnrin túmọ̀ sí "queen" lédè Gẹ̀ẹ́sì nígbà tí ayaba jẹ́ "wife of the king".
Pẹ̀lú àwọn àìṣedéédéé wọ̀nyí, ìmọ̀-ẹ̀rọ ti ṣe ìrànwọ́ fún ìdàgbàsókè àwọn èdè Ilẹ̀-Adúláwọ̀ lórí àwọn gbàgede orí ayélujára, tí ó ti mú ìṣẹ̀dá ọ̀rọ̀ tuntun wáyé.
Èdè Ilẹ̀-Adúláwọ̀ ti gòkè àgbà látàrí àwọn lílo àwọn ẹ̀rọ ìgbàlódé tuntun bí i ẹ̀rọ-ìléwọ́ àti ẹ̀rọ ọpọ́n ayárabíàṣá, tí ó sì ń bí àwọn gbólóhùn tuntun tí a fi ń pe àwọn irinṣẹ́ ìmọ̀-ẹ̀rọ tuntun wọ̀nyí.
Èyí sì ti fẹ bí a ti ṣe ń lo àwọn èdè wọ̀nyí lójú.
Látàrí àwọn ẹ̀rọ tuntun wọ̀nyí, ìpèdè ọ̀pọ̀lọpọ̀ èdè Ilẹ̀-Adúláwọ̀ ti lé kún sí i.
Fún àpẹẹrẹ, èdè Yorùbá ní àwọn gbólóhùn tí ó ní ṣe pẹ̀lú ìmọ̀-ẹ̀rọ bí i ẹ̀rọ-amúlétutù ("air conditioner"), erọ-ìbánisọ̀rọ̀ ("phone") and ẹ̀rọ-ìlọta ("grinder").
Ẹ̀wẹ̀wẹ̀, èdè Igbo náà ní ọ̀rọ̀ bí i ekwè nti ("telephone") àti ugbọ̀ àlà ("vehicle").
A ṣẹ̀dá àwọn orúkọ yìí ní ìbámu pẹ̀lú iṣẹ́ tí wọ́n ń ṣe.
Nínú ẹ̀kọ́ ìmọ̀ ìgbóhùnsáfẹ́fẹ́ àti ètò ìpolówó ọjà lédè Yorùbá, àwọn akẹ́kọ̀ọ́ ti kọ́ wí pé ẹ̀rọ-amóhùnmáwòrán ni oọ̀pọ̀lọpọ̀ ènìyàn ń pe TV.
Ìṣẹ̀dá ọ̀rọ̀ yìí fa àwọn onírúurú ìbéèrè àti èrò — àwọn akẹ́kọ̀ọ́ kan jiyàn wí pé a lè pe ẹ̀rọ-ayàwòrán náà ní ẹ̀rọ-amóhùnmáwòrán nítorí iṣẹ́ tí wọ́n ń ṣe.
Àwọn ìpèníjà t'ó tara ìmọ̀-ẹ̀rọ wá yìí ni yóò mú ìdàgbàsókè bá èdè — ó máa ń fa àròjìnlẹ̀ fún ìgbéga èdè àti ìmọ̀-ẹ̀rọ.
Lọ́dún 2019, gẹ́gẹ́ bí CNN ti ṣe ròyìn, Google ṣí ibiṣẹ́ ìwádìí AI àkọ́kọ́ irú ẹ̀ sí Accra, Ghana, tí ó ń lépa láti mú kí "Atúmọ̀ Google ó gba àwọn èdè Ilẹ̀-Adúláwọ̀ jọ kí ó lọ geere".
Onímọ̀ ìjìnlẹ̀ nípa iṣẹ́ ìwádìí Moustapha Cisse, tó jẹ́ olórí iṣẹ́ Google AI ní Ilẹ̀-Adúláwọ̀, nígbàgbọ́ wí pé ó tọ́ sí "ilẹ̀ tí ó ní ju ẹ̀ka-èdè 2,000 lọ láti jẹ́ àǹfààní iṣẹ́," — CNN jábọ̀.
Mozilla àti BMZ kéde àjùmọ̀ṣe wọn láti ṣe agbátẹrù iṣẹ́ àkànṣe tí ó dá fìrìgbagbòó lórí ìmọ̀-ẹ̀rọ alohùn fún thei èdè Ilẹ̀-Adúláwọ̀.
Pẹ̀lú àwọn iṣẹ́ àtinudá bí eléyìí, ọjọ́ iwájú ìwádìí èdè Ilẹ̀-Adúláwọ̀ dára.
Àwọn Iléèjọsìn ní Greece àti Àríwá Macedonia kọ̀ láti yí ọwọ́ àwọn ìlànà-ìsìn wọn padà k'ó ba má fàyè gba àjàkálẹ̀ àrùn COVID-19 t'ó ń ràn ká
Àtẹ̀jáde ìtúmọ̀ 13 Ẹrẹ́nà 2020 18:32 GMT
"Àjọ Oúnjẹ Alẹ́ Olúwa", àwòrán tí a kùn lódà ní 1442 láti ọwọ́ Fra Angelico.
Àwòrán tí kò ní olóhun láti orí Wikipedia.
Bí àwọn tí ó ti kó àrùn COVID-19 ṣe ń pọ̀ọ́ sí i ní Balkans, àwọn ilé ìjọsìn kan kò yí ọwọ́ àwọn ìlànà ìsìn tí ó lè mú kí àrùn Coronavirus ó ràn bí i pápá inú ọyẹ́ padà.
Ìlànà ìsìn tí a mọ̀ sí Jíjẹara àti mímu ẹ̀jẹ̀ Olúwa tàbí Oúnjẹ Ìkẹyìn ní èyí tí àwọn ọmọ lẹ́yìn Krístì tí ó ń tẹ̀lé ìlànà ìsìn àtijọ́ yóò máa pín wáìnì tí a ti sọ di mímọ́ mu pẹ̀lú ṣíbí kan náà, àwọn Ìjọ Àgùdàá máa ń jẹ ẹ̀bẹ àkàrà fẹ́lẹ́fẹ́lẹ́ tí wọ́n fi ẹnu gbà lọ́wọ́ àlùfáà.
Àjọ Ìlera Àgbáyé (WHO) rọ̀ wá láti jìnà gbégbérégbé sí ibi tí àwọn èròó bá pitì sí, kí a sì káràmásíkì sí ìlera ara wa kí á ba dín àrànká àrùn ẹ̀jẹ̀ tí ènìyàn lè kó nípasẹ̀ ìfọwọ́kàn, ìfarakan omi tó sun lára ẹlòmíràn, àti láti inú afẹ́fẹ́.
Nínú àtẹ̀jáde ọjọ́ 9, Iléèjọsìn Àtijọ́ Greek sọ wí pé òun kò ní yí ọwọ́ ìlànà-ìsìn padà kí ó bá ìgbésẹ̀ ààbò mu.
Bákan náà ni ó sọ wí pé “a kò leè kó ààrùn coronavirus láti ara Jíjẹ ara-àti-mímu-ẹ̀jẹ̀ Olúwa, àti pé kí àwọn ọmọ Ọlọ́run ó gbàdúrà gidi nítorí ààrùn apànìyàn náà."
Bíṣọ́ọ̀pù ti GOC Klimis, ti Àárín gbùngbùn Peristeri, lábẹ́ agbègbè tó sún mọ́ Athens, sọ wí pé ọ̀rọ̀-òdì sí Olúwa ni bí ẹnikẹ́ni bá sọ pé ìlànà ẹ̀sìn lè mú kí ààrùn ó ràn:
Ìyè ni Ara-jíjẹ àti ẹ̀jẹ̀ mímu.
Iṣẹ́ ìyanu ni.
Ọ̀rọ̀-òdì sí Olúwa ni láti ní ìgbàgbọ́ wí pé ènìyàn lè tara Jíjẹ ara-àti-mímu-ẹ̀jẹ̀ Olúwa kó ààrùn.
Ènìyàn 89 ló ti lùgbàdì COVID-19 ní Greece, láìsí ẹni tó kù.
Àwọn aláṣẹ Greek, tí ó ti ṣán àwọn iléèwé pa, tí ó sì ti f'òfin de àpéjọ lójú ọ̀nà àti dènà àjàkálẹ̀, rọ Iléèjọsìn náà láti ṣe àtúnwò.
Àmọ́ àwọn aṣojú ìjọba tìkarawọn ń tàpá sí òfin ìdènà ààrùn yìí.
Lọ́jọ́ ìsinmi ajẹmẹ́sìn kan lọ́jọ́ Ọ̀sẹ̀ tó kọjá, ààrẹ àti àwọn onípò nínú ìṣèjọba rẹ̀ lọ sí ìsìn kan.
Ní ìlú tó múlé gbe Greece, ó jọ pé North Macedonia, Iléèjọsìn Àtijọ́ ti Macedonia – Ohrid  Archbishopric náà ń tọ ipasẹ̀ kan náà.
Bí ó tilẹ̀ jẹ́ pé Iléèjọsìn náà kò tíì ṣe ìfilọ̀ kankan nípa àjàkálẹ̀ náà, ó sì ń fún àwọn ọmọ ìjọ ní Ara jẹ àti ẹ̀jẹ̀ mu bí ó ti máa ń ṣe.
Ìròyìn kàn nígbà tí ojúlé ibùdó ìtakùn Prespa-Pelagonia Diocese ṣe àtẹ̀jáde ògbufọ̀ article àrọko ibùdó ìtakùn tó jẹ́ ti Russia ìyẹn Pravoslavie.ru (ìtumọ̀ “Ẹ̀sìn Ìgbàgbọ́ Àtijọ́") tó ń sọ wí pé “kò lè ṣe é ṣe kí àwọn onígbàgbọ́ ó k'árùn láti ara ìlànà-ìsìn ìjọ."
Àlùfáà Sergey Adonin ti Russia ló buwọ́ lu àpilẹ̀kọ náà, ẹni tó sọ pé òun ní ìmọ̀ nípa ìṣẹ̀dá ẹ̀dá oníyè àìfojúrí pẹ̀lú ìrírí iṣẹ́ ní iléèwòsàn.
Ó sọ síwájú sí i nínú àpilẹ̀kọ náà wí pé lílo ṣíbí kan náà bí wọn ti ṣe fi lọ́lẹ̀ ní ọgọ́rùn-ún ọdún kéje ayé Bizantium ò fa ìpalára, nítorí “ìgbàgbọ́ nínú Ọlọ́run ń fi ìṣọ́ ààbò bo àlùfáà àti ọmọ ìjọ."
Ní North Macedonia, àwọn tí ó ń mú ṣe ti ìlànà-ìsìn náà ní kò sí aburú nínú ìlànà iléèjọsìn náà.
Fún àpẹẹrẹ, atọ́kùn ètò lórí ẹ̀rọ amóhùnmáwòrán tó jẹ́ adàṣà-àtijọ́-mú-ṣinṣin — ajìjàǹgbara ẹni tó ti fi ìgbà kan rí ṣe ìpolongo ìtako ìbupá — fúnnu lórí Twitter wí pé òun ti kópa nínú àwọn ìlànà-ìsìn ajẹmẹ́sìn tó léwu:
Túwíìtì: Mo jẹ Ara Olúwa mu ẹ̀jẹ̀ Olúwa lọ́jọ́ Àìkú tó kọjá nínú Iléèjọsìn Holy Annunciation tí ó wà nínú Iléèwòsàn ti Skopje tí n ó sì tún ṣe é! Kí ni ìṣòro rẹ̀?
Àkọlé adarí: Pẹ̀lú gbogbo ẹ̀bẹ̀ àjọ tó ń rí sí ètò ìlera: Àwọn onígbàgbọ́ jẹ Ara mu ẹ̀jẹ̀ Olúwa láì fòyà fún ààrùn coronavirus.
Sladjana Velkov, ẹni tó gbajúmọ̀ gẹ́gẹ́ bí alátakò-ìbupá tó ń ṣiṣẹ́ ní Serbia àti Àríwá Macedonia, sọ láì pẹ́ yìí wí pé nǹkan kò “le tóyẹn" àti pé “ọ̀fìnkìn lásán ni, èyí tí kò yàtọ̀ sí ọ̀fìnkìn tí a ti mọ̀ tẹ́lẹ̀, tó máa ń ṣe àwọn àgbàlagbà tàbí àwọn tí ìlera ara wọn kò pé tó."
Ní orílẹ̀-èdè Italy, níbi tí 631 ẹ̀mí èèyàn 631 ti bọ́ tí àwọn tí ó tó 10,000 ti lùgbàdì àrùn náà, aṣàmúlò kan túwíìtì:
Bí á bá kà á ní méníméjì, ó ti tó ẹni méje tí ó ti kó àrùn COVID-19 ní North Macedonia; 25 ní Slovenia; 13 ní Croatia; mẹ́fà ní Albania; fi márùn-ún ní Serbia; márùn-ún ní Bosnia; òdo ní Montenegro.
Ó ti tó ẹni 28 tó ti kó o ní Romania, mẹ́fà ní Bulgaria.
Onígbàgbọ́ níbi gbogbo
Ilé ayé ti rí bí coronavirus àkọ́kọ́ irú ẹ̀ ṣe lè ràn níbi ìpéjọ ajẹmẹ́sìn.
Lóṣù tó kọjá, ọ̀pọ̀ ènìyàn tí ó tó 7,400 ni a gbọ́ wí pé ó ti ní àrùn apànìyàn COVID-19 ní South Korea — orílẹ̀-èdè tí ó jọ pé ó ti ń gbá àrùn náà mọ́lẹ̀ — rí àrùn náà lára Iléèjọsìn ẹgbẹ́ Shincheonji ti Jésù.
A fi ẹ̀sùn ọ̀daràn kan ẹgbẹ́ náà — tí wọ́n máa ń pè ní igbẹ́-ìmùlẹ̀ — olórí ẹgbẹ́ náà tí í ṣe ẹni 8-ọdún wá síta láti ṣe ìtọrọ àforíjì.
Ní tirẹ̀, Àjọ Ìlànà-ìsìn Àtijọ́ ti Korea ṣe ìfilọ̀ nípa àwọn àyípadà tó dé bá ìsìn rẹ̀ ní ìbámu pẹ̀lú àfilélẹ̀ Iléeṣẹ́ Ètò Ìlera:
Gbogbo onígbàgbọ́ yóò wọ ìbomúbẹnu lásìkò tí ìsìn bá ń lọ lọ́wọ́.
Kí wọ́n ó wọ Iléèjọsìn, wọ́n yóò fi apakòkòrò tó wà lẹ́nu àbáwọlé Iléèjọsìn ra ọwọ́ wọn.
Wọn kò ní gba ẹnìkan lọ́wọ́.
Wọn kò ní f'ẹnu ko Àlùfáà ìjọ lọ́wọ́.
Wọn kò ní fẹnu ko àwọn Ère, àmọ́ wọn ó tẹríba níwájú wọn.
Wọn kò ní lo àwọn ìwé àdúrà nígbà ìsìn.
Wọn kò ní gba Àkàrà lọ́wọ́ Àlùfáà ìjọ, àmọ́ fúnra wọn bí wọ́n bá ń jáde kúrò nínú iléèjọsìn.
Oúnjẹ Àpèjẹ Ifẹ̀ kò ní jẹ́ pínpín lọ́jọ́ Àìkú.
Àwọn ìpàdé ẹlẹ́gbẹ́jẹgbẹ́ àti ti àwọn tó ń kọ́ ìsìn Ọlọ́run kò ní wáyé.
Àwọn ilé ìjọsìn kan ní Ilẹ̀ Gẹ̀ẹ́sì ti ń ṣe àyípadà sí ìlànà ìsìn wọn, bí i ìjọ Àgùdà ti Italy.
Àjọ ẹ̀sìn ìgbàgbọ́ Croatia náà en ti ṣ'òfin tó dá lé àrùn náà, ní France, ibi ìrìnàjò mímọ kan ní ìlú Lourdes ti di títì pa.
Iléèjọsìn Ìlànà-ìsìn Àtijọ́ ti Romania fi òfin kan síta “tó jẹ́ àwọn ìgbésẹ̀ tí ènìyàn yóò tẹ̀lé bí àjàkálẹ̀ bá dúkokò:"
Àwọn onígbàgbọ́ tíbẹ̀rùbojo àrùn apànìyàn náà ti sojo s'ọ́kan wọn yóò pa ìfènuko àwọn ère inú ilé ìjọsìn lára.
Bí ó bá wù wọ́n, wọ́n leè sọ fún àlùfáà wí pé ṣíbí ti wọn ni àwọn fẹ́ lò fi gba Ẹ̀jẹ̀ Olúwa mu.
Lẹ́yìn tí Italy pàṣẹ pé kí gbogbo orígun mẹ́rẹ̀ẹ̀rin ìlú ó di sísé pa, àwọn alámùúlégbè, bí i Ilẹ̀ Olómìnira Czech náà gbé àwọn àgbékalẹ̀ kan lọ́jọ́ 10, oṣù Ẹrẹ́nà tí wọ́n ṣán àwọniiléèwé pa.
Ìjọba North Macedonia kéde ipò ìlú ò f'ara rọ, ó sì ti àwọn jẹ́léósinmi, iléèwé, títí kan iléèwé gíga jù lọ Ifásitìi pa fún ọ̀sẹ̀ méjì.
Check Yẹ àwọn iṣẹ́ àkànṣe Ohùn Àgbáyé lórí arapa COVID-19 lágbàáyé.
Orílẹ̀-Èdè Nàìjíríà fi òfin de ìrìn-àjò lójúnà ìṣàmójútó àwọn tó ti kó kòkòrò àìfojúrí COVID 19
Ìfòfindèrìnàjò àwọn orílẹ̀-èdè 13 tí ènìyàn tó ti kó COVID-19 ju 1,000 lọ
Àtẹ̀jáde ìtúmọ̀ 3 Igbe 2020 13:42 GMT
Àwòrán láti ọwọ́ Pete Linforth ní Pixabay.
Ìlò àwòrán pẹ̀lú àṣẹ Pixabay, fún ìlò gbogboògbò.
Yẹ àkọsílẹ̀ àkànṣe Global Voices wò lórí ipa COVID-19 lágbàáyé.
Gẹ́gẹ́ bí àjò tí ó ń kápá ìtànkálẹ̀ àrùn ní Nàìjíríà ṣe sọ, àwọn èèyàn márùn-ún mìíràn ni wọ́n ti fìdí rẹ̀ múlẹ̀ pé wọ́n ti kó kòkòro àrùn COVID-19, àròpọ̀ iye àwọn tí wọ́n ní àrùn náà ní Nàìjíríà wá jẹ́ mẹ́jọ.
Iye àwọn ẹni tí ó ní kòkòrò àrùn náà di mẹ́jọ ní ọjọ́ méjì lẹ́yìn tí dókítà E.
Osagie Ehanire fìdí i rẹ múlẹ̀ ní ọjọ́ 16, oṣù Ẹrẹ́na pé wọ́n ti rí ẹni kẹ́ta tí ó kó kòkòrò àìfojúrí COVID-19, ìyen “ọmọ orílẹ̀-èdè Nàìjíríà kan tí ó lé ní ẹni ọgbọ̀n tí ó ṣẹ̀ṣẹ̀ dé láti United Kingdom ní ọjọ́ 13, oṣù Ẹrẹ́na."
Aláìsàn náà ya ara rẹ̀ sọ́tọ̀ fún ọjọ́ 14 ní ìlú Èkó, láàárín àsìkò yìí ni ó bẹ̀rẹ̀ sí i ní àmì àìsàn ibà àti ikọ̀.
Aláìsàn náà wà ní ilé ìwòsàn tí wọ́n ti ń ṣètọ́jú Kòkòro àkóràn ní Yaba, ní Ìpínlẹ̀ Èkó.
Ara rẹ̀ ti ń balẹ̀, ó sì ń dáhùn sí ìtọ́jú dáadáa.
Bí í iye àwọn ènìyàn tí ó kó kòkòrò àrùn COVID-19 ṣe ń pọ̀ sí i ni Nàìjíríà, ìjọba àpapọ̀ ti gbọ́ ohun tí àwọn aráàlú sọ ní ọjọ́ 18, oṣù Ẹrẹ́na nípa fífi òfin de àwọn tí ó ń rin ìrìn àjò láti orílẹ̀ èdè 13 bí i: China, Italy, Iran, South Korea, Spain, Japan, France, Germany, Norway, United States, United Kingdom, Netherlands àti Switzerland tí ó ní ju ènìyàn 1000 lọ tí ó ti kó kòkòrò àrùn Kòrónà láti má wọ orílẹ̀-èdè Nàìjíríà.
Àwọn tí wọ́n ti wọ Nàìjíríà tẹ́lẹ̀ láti àwọn orílẹ̀ èdè tí a dárúkọ yìí gbọ́dọ̀ ya ara wọn sọ́tọ̀ fún ọjọ́ 14.
Ọjọ́ 27 ni oṣù Èrèlé ní a fìdí rẹ̀ múlẹ̀ pé ọmọ orílẹ̀ èdè Italy kan tí ó rìn ìrìnàjò wá sí orílẹ̀ èdè Nàìjíríà jẹ́ ẹni àkọ́kọ́ tí ó ní kòkòrò àrùn COVID-19.
Kà sí i: Ọmọ orílẹ̀ èdè Italy kan tí ó rìn ìrìnàjò wá sí orílẹ̀ èdè Nàìjíríà ni ó kọ́kọ́ ní kòkòrò àrùn COVID-19
Ẹni kejì tí a fìdí rẹ̀ múlẹ̀ pé ó ní kòkòrò àrùn yìí, gẹ́gẹ́ bí NCDC ṣe sọ jẹ́ ẹni tí ó rìnnà pàdé ẹni àkọ́kọ́ tí ó kó àrùn náà, tí ara rẹ̀ sì ti yá báyìí lẹ́yìn tí àyẹ̀wò méjì ti fi hàn pé àyẹ̀wò náà kò sí lára rẹ̀ mọ́.
Ẹnìkejì yìí ò ní àrùn náà mọ́, wọ́n sì ti fi í sílẹ̀ kí ó máa lọ sílé ní ọjọ́ 13 oṣù Ẹrẹ́na, ọdún 2020, gẹ́gẹ́ bíi àjọ NCDC ṣe sọ.
Bí wọ́n ṣe ń bójú tó àrùn COVID-19 kò tẹ́ ọ̀pọ̀ aráàlú lórí ayélujára lọ́rùn, wón sì ti ń béèrè fún àwọn ìgbésẹ̀ tí ó lágbára láti dẹ́kun ìtànkálẹ̀ àrùn náà ní orílẹ̀ èdè Nàìjíríà.
Ọmọ ìlú lórí ayélujára, Ayobami kéde pé ìgbésẹ̀ NCDC falẹ̀.
Ó gbà wọ́n nímọ̀ràn pé "kí wọ́n dẹ́kun ṣíṣe àṣehàn lórí ayélujára kí wọ́n sì bẹ̀rẹ̀ iṣẹ́!"
Gideon sọ pé "ó yẹ kí ó bà wá lẹ́rù" pé ṣíṣe àyẹ̀wò fún kòkòrò àrùn COVID-19 ń falẹ̀ ní Nàìjíríà.
"Ẹ fi òfin de àwọn arìnrìn-àjò tí ó fẹ́ wọlé láti àwọn orílẹ̀ èdè mìíràn" pàápàá jù lọ àwọn tí ó wá láti àwọn orílẹ̀ èdè tí àrùn náà ti gbilẹ̀, akọ̀ròyìn Bayo Olupohunda náà tẹnumọ:
Whitewalker náà tẹnpẹlẹ mọ́ ọn pé kò sí ohun tí ó burú nínú fífi òfin de àwọn arìnrìn-àjò ní àkókò tí wọ́n ṣiṣẹ́ ìṣàdínkù ìtànkálẹ́ àrùn láti lè dẹ́kun àkóràn ní àsìkò ìtànkálẹ́ àrùn bí i irú èyí.
Chikwe Ihekweazu, olórí àjọ NCDC, bẹ̀bẹ̀ pé àwọn ń "gbìyànjú GIDI láti rí i pé àwọn ṣe gbogbo ohun tí ó yẹ kí àwọn ṣe":
Ní ọjọ́ 17 oṣù Ẹrẹ́na, ilé ìgbìmọ̀ aṣòfin àgbà ti kọ́kọ́ sọ pé kí wọ́n fi òfin de àwọn ọkọ̀ òfurufú tí ó ń bọ̀ láti àwọn orílẹ̀ èdè tí àrùn náà ti gbilẹ̀  bí i United Kingdom àti China, kí wọ́n tó dúró di ọjọ́ kejì kí wọ́n tó fi òfin náà múlẹ̀.
Cable Nigeria jábọ̀ gbogbo àwọn tí wọ́n wá láti àwọn orílẹ̀-èdè tí àrùn náà ti gbilẹ̀ ni wọ́n máa yà sọ́tọ̀ pẹ̀lú àbójútó fún ọjọ́ mẹ́rìnlá.
Ìjọba àpapọ̀ sì fi òfin de fífún àwọn ènìyàn ní visa Nàìjíríà.
Ìfòfindèrìnàjò náà bẹ̀rẹ̀ ní àbámẹ́ta ọjọ́ 21, oṣù Ẹrẹ́nà, ọdún 2020, yóò sì wà fún ọ̀sẹ̣̀ mẹ́rin tí ó ṣe é ṣe kí wọ́n sún un síwájú lẹ́yìn àpérò.
Kà sí i: COVID-19 ní ilẹ̀ Adúláwọ̀: ‘Ìgbáradì tí a kò rí irú rẹ̀ rí’ bí àwọn orílẹ̀-èdè ṣe ń múra sílẹ̀ fún ìtànkálẹ̀ àrùn
Ọ̀pọ̀ àwọn orílẹ̀-èdè ní ilẹ̀ Adúláwọ̀ ti ń gbé ìgbésẹ̀ láti ṣe àdínkù ìtànkálẹ̀ kòkòrò àrùn COVID-19.
Lára àwọn ìgbésẹ̀ yìí ni fífi òfin de ìrìn-àjò láti àwọn orílẹ̀ èdè tí kòkòrò àrùn COVID-19 náà ti gbilẹ̀ láti má ṣe wọ orílẹ̀ èdè wọn.
Ìṣàmójútó tí kò péye tó
Àwọn ìjábọ̀ kan wà nípa bí ìṣàmójútó àwọn òṣìṣẹ́ elétò ìlera kò ṣe péye tó lórí àwọn tó ní kòkòrò àrùn COVID-19 ni orílẹ̀-èdè Nàìjíríà.
Obìnrin kan tí ó jẹ́ ẹni ọdún 70 tí ó ti lo oṣù márùn-ún ní United Kingdom padà sí Nàìjíríà ní ọjọ́ 11 oṣù Ẹrẹ́na.
Lẹ́yìn ìgbà díẹ̀ tí ó dé, ó bẹ̀rẹ̀ sí ní àmì àìsàn kòkòrò àrùn COVID-19 bí i òtútù àti ikun tí ó pọ̀ lápọ̀jù ní ọjọ́ 13, oṣù Ẹrẹ́na.
Wọ́n sì sáré gbé lọ sí Teaching Hospital ti ìpínlẹ̀ Enugu (ESUTH) Colliery Parklane, ní gúúsù ìlà-oòrùn Nàìjíríà.
Wọ́n yà á sọ́tọ̀ ní ESUTH Colliery Parklane, wọ́n sì fi àyẹ̀wọ̀ tí wọ́n ṣe fun un ṣọwọ́ sí àjọ NCDC ní ọjọ́ 14, oṣù Ẹrẹ́na fún àyẹ̀wò.
Ní ọjọ́ 15, oṣù Ẹrẹ́na, obìnrin náà kú lẹ́yìn tí àjọ NCDC jábọ̀ pé kò ní kòkòrò àrùn COVID-19.
Bẹ́ẹ̀, nínú lẹ́tà tí wọ́n kọ sí gómìnà ìpínlẹ̀ Enugu, ọmọ obìnrin náà fẹ̀sùn kan àwọn òṣìṣẹ́ ilé ìwòsàn náà pé "tàbùkù" ìyá òun, wọ́n gbé e sínú “ilé àkọ́kù" tí ó kún fún koríko.
Ọ̀rọ̀ ẹnìkan tí ó ní kòkòrò àrùn COVID-19 tí wọn kò ṣe àbójútó tó péye fún wáyé ní ìpínlẹ̀ Èkó tí ó jẹ́ olú-ìlú ìdókòòwò ní orílẹ̀-èdè Nàìjíríà.
Ní ọjọ́ 17, oṣù Ẹrẹ́na, David Hundeyin tí ó jẹ́ akọ̀ròyìn pẹ̀lú News Wire, jábọ̀ nípa ìṣàmójútó tí kò gúnrégé tó lórí ọ̀rọ̀ ẹni tí wọ́n furasí pé ó ní kòkòrò àrùn COVID-19 ní ilé iṣẹ́ Dangote ní Ibeju-Lekki, ní Ìpínlẹ̀ Èkó, tí ó sì ti ń fa ìpayà láàárín àwọn òṣìṣẹ́ ibẹ̀.
Ní ọjọ́ kejìlá oṣù Ẹrẹ́nà, òṣìṣẹ́ iléeṣẹ́ Dangote kan tí ó jẹ́ ọmọ ilẹ̀ India tí ó ń tún ọ̀pá omi ṣe wá sí orílẹ̀-èdè Nàìjíríà láti Mumbai, lẹ́yìn tí ó dúró díẹ̀ ní Cairo, ní orílẹ̀-èdè Egypt.
Ìwádìí Hudeyin fi hàn pé ọkùnrin náà tí ó ń tún ọ̀pá omi ṣe bẹ̀rẹ̀ sí i ní “ibà, ikọ́ gbígbẹ, ọ̀fun dídùn àti àìlè mí délẹ̀," ní ọjọ́ kejì tí ó dé láti India.
Síbẹ̀, "kò tí ì hàn bóyá ẹnikẹ́ni ní iléeṣẹ́ Dangote ti gbìyànjú láti kàn sí" àwọn elétò ìlera tí ọ̀rọ̀ náà kàn.
Hudeyin sọ̀rọ̀ síwájú pé ilé iṣẹ́ náà ń lo àǹfààní "àyíká òfin tí kò múnádóko tó" ní Nàìjíríà "láti fi èrè tirẹ̀ síwájú", èyí sì ń fi ẹ̀mí àwọn òṣìṣẹ́ rẹ̀ àti gbogbo àwùjọ sínú ewu.
Ìròyìn yìí mú kí iléeṣẹ́ náà gbé èrò wọn jáde pé àwọn ti gbé aláìsàn náà lọ sí ilé ìwòsàn tí wọ́n ti ń ṣètọ́jú kòkòrò Àkóràn ní Yaba, ní ìpínlẹ̀ Èkó.
Ọ̀nà wo ni àrùn COVID-19 ń gbà ṣe àtúnṣe sí ètò ìṣèlú àti ẹ̀yìn-ọ̀la Orílẹ̀-èdè China lágbàáyé?
Àwòrán tó ń fi ààlà-ilẹ̀ orílẹ̀-èdè China hàn lórí ọmọ ọ̀rọ̀ mẹ́rin tí kíkà rẹ̀ jẹ́ 武汉肺炎 tí ó túmọ̀ sí "àrùn ẹ̀dọ̀fóró Wuhan" (tí ó ṣì jẹ́ lílo ní èdè Chinese), gẹ́gẹ́ bí a ti ṣe mọ àjàkálẹ̀ náà ní ìbẹ̀rẹ̀ pẹ̀pẹ̀, kí ó tó yí orúkọ padà sí COVID-19.
A gba àṣẹ láti lo àwòrán.
Ohun tí ó bẹ̀rẹ̀ nínú ọjà oúnjẹ inú odò, gẹ́gẹ́ bí i ọ̀ràn àìlera ìbílẹ̀, ti wá di nǹkan tó rànká Orílẹ̀-èdè China.
Lẹ́yìn ìfẹsẹ̀múlẹ̀ ìjẹyọ kòkòrò àìfojúrí kòrónà ní Wuhan nínú Oṣù Kejìlá Ọdún 2019, ọ̀pọ̀lọpọ̀ ìṣẹ̀lẹ̀ ló ṣẹ̀ ní ṣísẹ̀-n-tẹ̀lé ló ṣú yọ tó sì fi àwùjọ ilẹ̀ Chinese làkàlàkà tí ó sì tún dojú ìpèníjà kọ ìdúróṣinṣin ètò ìṣèlú Beijing.
Kíkúndùn ìṣàkóso ìròyìn ti fún ìjọba lọ́rùn, àti ìjọba ìbílẹ̀ àti ìjọba àpapọ̀ ní àárín gbùngbùn, ló máa ń fa ìdádúró fún àgbéjáde ìròyìn tí yóò ṣe ará ìlú láǹfààní fún ọ̀sẹ̀ pípẹ́.
Nígbà tí wọ́n wá sọ jí láti ṣe ìkéde lórí àwọn ọ̀nà tí yóò dẹ́kun ìtànká àjàkálẹ̀ náà, ó ti bọ́ sórí, nítorí ayẹyẹ ọdún tuntun ìran Chinese ọlọ́dọọdún ti gbérasọ.
Àwọn Dókítà àti àwọn onímọ̀ ìjìnlẹ̀ sì ń ṣe ìwádìí àti ìfọ̀rọ̀jomitoro-ọ̀rọ̀ lórí ohun tí ó lè jẹ́ orísun àrùn tí wọ́n mọ̀ nígbà náà lọ́hùn-ún gẹ́gẹ́ bí kòkòrò àìfojúrí kòrónà ti Wuhan, tí ó padà wá ṣe okùnfà COVID-19, kòkòrò àìfojúrí tó ń mú kí ènìyàn má leè mí sókèsódò tí ó sì ń fa àrùn ẹ̀dọ̀fóró.
Ìdámọ̀ràn ohun tí ó lè fa sábàbí àrùn náà kan fi yé wí pé kòkòrò àìfojúrí kòrónà jẹ yọ látàrí ẹran ejò tàbí ẹran àdán tí àwọn ará China máa ń jẹ l'óúnjẹ, tí wọ́n ń tà ní ọjà Huanan wet ní agbègbè Wuhan níbi tí ọ̀pọ̀lọpọ̀ ní èrò wí pé ibẹ̀ ni orísun kòkòrò àìfojúrí yìí.
Ìbéèrè kan tí ó nílò ìdáhùn ni ti ọ̀nà ìtànkálẹ̀ àrùn yìí: bóyá ó leè rànká láti ara èèyàn kan sí ìkejì, àti ìyè èèyàn mélòó ló leè kó àìsàn yìí látara ẹni tí ó bá ti ní i.
Ẹ̀rí láti ìmọ̀ ìlera tó fẹsẹ̀múlẹ̀ ṣe ìṣípayá àrànkán láti ara ènìyàn kan sí ìkejì, tí ó fi jẹ́ wí pé kòkòrò náà yóò ti wà lágọ̀ọ́ ara fún ìgbà díẹ̀ kí ẹni tí ó kó o ó tó máa rí àwọn ààmì rẹ̀ lára, tí èyí ò sì mú mímọ ẹni tí ó bá ti lu gúdẹ àrùn náà rọrùn.
Ní ti bí àrùn náà ti ń ràn, èyí tí àwọn onímọ̀ nípa àjàkálẹ̀ àrùn ń pè ní “òǹkà ìpìlẹ̀ ìbísí“, gbà pé ó wà láàárín 2 sí 3 ní ìparí Oṣù Kìn-ín-ní, ẹni tí ó ní i yóò kó o ran ẹni méjì sí mẹ́ta, ṣùgbọ́n ìfikùnlukùn àti ìwádìí kò dúró, ìyẹn bí àwọn ìwífún-alálàyè tí ó wúlò bá wà ní àrọ́wọ́tó.
Bí òǹkà àwọn tí wọ́n ti ní kòkòrò yìí ṣe ń lọ sókè sí i lójoojúmó, àáríngbùngbùn Orílẹ̀-èdè China tí i ṣe Hubei àti Olú-ìlú rẹ̀ tí í ṣe Wuhan ti ní ìdojúkọ tó gogò lórí ètò ìlera, tí àpapọ̀ àwọn tí wọ́n ń gbé lágbègbè yìí sì jẹ́ ẹgbẹ̀rún-lọ́nà-ẹgbẹ́rùn ní ìlọ́po 60.
Bí iye àwọn tí ó ti kó àrùn yìí ṣe ń pọ̀ káàkiri Orílẹ̀-èdè China, àwọn òṣìṣẹ́ elétò ìlera ti wà digbí, tí wọ́n sì tún kóná mọ́ ètò ìlera tí kò sùwábọ̀ tó fún ìtọ́jú àwọn ọ̀kẹ́ àìmọye arúgbó tó kún ìlú.
Ṣùgbọ́n àrùn kòkòrò àìfojúrí kòrónà Wuhan náà kì í ṣe ìkọlù ètò ìlera lásán, ó jẹ́ àkókò òtítọ́ ètò ìṣèlú tí ó lákaakì.
Ìgbẹ́kẹ̀lé ìjọba tí ó sọ fún àwọn ará ìlú wí pé kò s'éwu l'óko àfi gìrì àparò ní ìbẹ̀rẹ̀ pẹ̀pẹ̀, títí tí ẹ̀pa ò fi bóró mọ́, tí àwọn ará ìlú kò sì ní ìfọkàntán nínú àwọn ìjọba wọn mọ́, àti pé, kì í ṣe ní agbègbè Hubei nìkan ni èyí ti ṣẹlẹ̀.
Àwọn ará ìlú bu ẹnu àtẹ́ lu ìjọba Beijing fún ọwọ́ yẹpẹrẹ tí wọ́n fi mú ọ̀rọ̀ àjàkálẹ̀ àrùn èémí SARS tó ṣú yọ ní ọdún 2002 sí 2003, bí ó ti ṣe fi ìròyìn tó péye lórí rẹ̀ pamọ́ fún Àjọ Elétò Ìlara Lágbàáyé (WHO).
Olórí Orílẹ̀-èdè China àgbà Xi Jinping dákẹ́ rọrọ lórí àjàkálẹ̀ àrùn yìí àyàfi ìgbà tí ó di ọjọ́ 20, Oṣù Kìn-ín-ní Ọdún, tí ó kéde fún ará ìlú lẹ́yìn oṣù kan tí àrùn náà ti ń ṣọṣẹ́, pé ọ̀ràn náà ti kọjá àfẹnusọ.
Agbára lórí ìṣàkóso àtẹ̀jáde ìròyìn fẹsẹ̀ múlẹ̀ rìnrìn ní orílẹ̀-èdè China, àti pé, ìwọ̀yáàjà ètò káràkátà pẹ̀lú Orílẹ̀-èdè Amẹ́ríkà, àti bí ọrọ̀-ajé wọn ṣe ń dẹnukọlẹ̀, bí wọ́n bá ṣe yanjú ìṣòro kòkòrò àìfojúrí kòrónà ti Wuhan náà ni yóò forí lé ní ọdún 2020.
Àwọn Ilé Iṣẹ́ ẹ̀rọ-ìbánisọ̀rọ̀ ní Mozambique àti Cape Verde tẹ́ pẹpẹ ètò ẹ̀dínwó fún ayélujára lórí ẹ̀rọ alágbèéká láti mú kí àwọn ọmọ-ìlú ó dúró sílé
Àtẹ̀jáde ìtúmọ̀ 8 Igbe 2020 13:01 GMT
Ojú ọ̀nà Santa Maria, Cape Verde.
Àwòrán láti ọwọ́ọ Miccaela, Wikimedia Commons.
Yẹ àkànṣe iṣẹ́ tí Ohùn Àgbáyé’ ti ṣe lórí ipa tí kòkòrò àìfojúrí kòrónà COVID-19 ń kó lágbàáyé
Gẹ́gẹ́ bí àṣẹ kónílégbélé ṣe ń múlẹ̀ ní ilẹ̀ Adúláwọ̀ látàrí àjàkálẹ̀ àrùn COVID-19, àwọn ilé iṣẹ́ ẹ̀rọ-ìbánisọ̀rọ̀ ti Ìpínlẹ̀ ní Orílẹ̀-èdè Mozambique àti Cape Verde ń fún àwọn ará ìlú ní ẹ̀dínwó lórí owó-ìlò-ayélujára ní orí ẹ̀rọ-ìbánisọ̀rọ̀ alágbèéká.
Di àsìkò yìí, Orílẹ̀-èdè Mozambique ti ní àkọsílẹ̀ ènìyàn 10 tí ó ti kó àrùn COVID-19, ṣùgbọ́n tí kò tí ì sí ẹni tí ó ti bá àìsàn náà lọ, àmọ́ ẹni 6 ló ti kó àrùn náà ní Cape Verde tí ẹnìkan sì ti di ẹni ẹbọra ń bá jẹun.
Ní ọ̀sẹ̀ tí ó kọjá, Orílẹ̀-èdè méjèèjì ti pàṣẹ òfin pàjáwìrì ìlú-ò-f'ara-rọ olóṣù kan látàrí àjàkálẹ̀ àìsàn tó gbayé kan, ó sì ṣe é ṣe kí wọ́n ṣe àfikún-un rẹ̀.
Gẹ́gẹ́ bí ilé iṣẹ́ oníròyìn kan ti Orílẹ̀-èdè Portugal Lusa ti ròyìn:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Lónìí Ilé Iṣẹ́ ẹ̀rọ-ìbánisọ̀rọ̀ ti Cape Verde méjèèjì, CV Móvel àti Unitel T+, ṣe ìfilọ̀ ìpolongo alájúmọ̀ṣe tí yóò mú kí MB ẹgbẹ̀rún 2 ó jẹ́ ti àwọn ará ìlú fún ìwúrí láti leè mú wọn dúró sílé lójúnà ìdíná ìtànká àjàkálẹ̀ àrùn COVID-19 láwùjọ.
Tí àkọ́lée rẹ̀ jẹ́ “Fica em Casa" (“ẹ̀bùn ìdúró sílé" ní èdè Yorùbá), ìpolongo náà ni àwọn ilé iṣẹ́ méjèèjì gbé jáde sórí ẹ̀rọ agbọ́rọ̀káyé tí a kọ báyìí pé àwọ́n ti f'oríkorí láti “ṣiṣẹ́ àjàmọ̀ṣe" tí yóò mú kí àwọn ará orílẹ̀ Cape Verde “ó jókòó sílé".
Ẹ̀bùn pàtàkì yìí wà fún oníbàárà ilé iṣẹ́ méjèèjì, àti pé ní àfikún sí MB ẹgbẹ̀rún 2 tí wọ́n yóò fún wọn, owó ìpè ọ̀fẹ́ fún ìsẹ́jú 15 yóò wà lófò fún pípe èyíkéyìí òpó ẹ̀rọ ìbánisọ̀rọ̀ orílẹ̀-èdè náà tí ó sì gbọdọ̀ jẹ́ lílò kí ó tó d'ọjọ́ 30, Oṣù Kẹrin.
COVID-19: Ìpolongo àǹfààní ìrànwọ́ MB ẹgbẹ̀rún 2 láti mú kí àwọn ará ìlú Cape Verde ó jókòó kalé kí òfin kónílégbélé ó bá f'ẹsẹ̀rinlẹ̀.
Ọ̀gọ̀rọ̀ ará ìlú Cape Verde ti yọ ṣùtì ẹnu sí ìpolongo yìí, nítorí ségesège ni afẹ́fẹ́ ẹ̀rọ ayélujára náà máa ń ṣe:
Àwàdà ńlá ni!!! Ẹni mélòó nínú ará ìlú Cape Verde l'ó ní afẹ́fẹ́ ẹ̀rọ ayélujára tó já geere?
Rádaràda!!!
Ní Cape Verde, agbègbè erékùṣù tí ó ní èèyàn tó tó ẹgbẹ̀rún 560, tí idà 57 wọn ń lo ẹ̀rọ-ayélujára, ìyẹn gẹ́gẹ́ bí ìwádìí tí Ilé Ìfowópamọ́ Àgbáyé ṣe ní ọdún 2017 ti ṣe fi hàn.
Lọ́dún náà, ìdá 50 ni ìdá àwọn tó ń lo ayélujára tó pọ̀jù lágbàáyé.
Ní Mozambique, níbi tí àwọn ènìyàn tí ó ń lo ayélujára ò ti tó nǹkan – Ilé Ìfowópamọ́ Àgbáyé kan yìí náà fi hàn nínú ìwádìí pé ìdá 10 àwọn ará ìlú nínú èèyàn ẹgbẹẹgbẹ̀rún ló ní ẹ̀rọ-ayélujára ní àrọ́wọ́tó – ilé iṣẹ́ ẹ̀rọ ìbánisọ̀rọ̀ TmCel tí ó jẹ́ ti ọmọ onílùú náà ti se ìfilọ́lẹ̀ ìpolongo “kónílégbélé" yìí kan náà.
Ìpolongo náà kún fún àwọn ọ̀kan-ò-jọ̀kan àǹfààní ẹ̀bùn ọ̀fẹ́ láti GB 1 sí GB 5, tí owóo rẹ̀ jẹ́ 25 sí 100 meticals (0.37 sí 1.50 owó US).
Mú àǹfààní ẹ̀bùn #StayAtHome yìí lò fún 25 meticals láàárín oṣù kan.
Tẹ *219# láti se àṣàyàn ẹ̀bùn tí ó fẹ́, kí o sì dúró sílé pẹ̀lú TmCel.
Fún àlàyé lẹ́kùnúnrẹ́rẹ́ kàn sí:
Bí-ó-ti-lẹ̀-jẹ́-pé àǹfààní ẹ̀bùn jẹ́ ohun àtẹ́wọ́ gbà láwùjọ, díẹ̀ lára àwọn òǹṣàmúlò gbàgede Twitter se àgbéjáde àwọn ìbéèrè kan:
Ìgbésẹ̀ tí ó dáa ni.
Sé ó jẹ́ ojúlówó bákan náà?
Dídúró sílé yìí kì í se ohun tó bá àwọn onísẹ́ ọwọ́ àti oníṣẹ́ ìgbẹ́mìíró tí ó ń gbé ní Mozambique àti Cape Verde lára mú rárá.
Ajàfẹ́tọ̀ọ́ ọmọ-ènìyàn Tomás Queface túwíìtì:
Àìsàn #coronavirus yìí ti ṣípayá ìwà àìdọ́gba tí ó wà láwùjọ wa.
Bí òfin kónílé ó gbélé #StayAtHome ṣe jẹ́ oore ọ̀fẹ́ fún àwọn kan, níṣe l'ó ń mú àwọn tí ò rọ́wọ́họrí láwùjọ fajúro látàrí fi f'ọwọ́ múkan: nínúu dídúró sílé láì rí oúnjẹ jẹ, tàbí ṣíṣiṣẹ́ kí àlàáfíà ara ó di fíafìa tàbí fífi ìlera àwọn ará ìlú tó kù wéwu.
COVID-19 ṣe àgbéǹde ìṣẹ̀lẹ̀-àtẹ̀yìnwá tó burú jáì nípa ìdánwò egbògi ní Ilẹ̀-Adúláwọ̀
'Ilẹ̀-Adúláwọ̀ kì í ṣe iyàrá àyẹ̀wò'
Àtẹ̀jáde 12 Igbe 2020 7:55 GMT
Olóyè ọmọ-ogun.
1st Class Marites Cabreza, olùtọ́jú ọmọ tí ó ń ṣiṣẹ́ pẹ̀lú 354th Civil Affairs Brigade, Special Functioning Team, Combined Joint Task Force-Ìho Ilẹ̀-Adúláwọ̀, ń tọ́jú aláìsàn lọ́jọ́ 29, oṣù kẹta, ọdún-un 2008, lásìkò àkànṣe iṣẹ́ ìwòsàn ìlú ní Goubetto, Djibouti.
Àwòrán láti àkàtà Ọmọ-ogún Òfuurufú US Ẹ̀ka ìmọ̀ ẹ̀rọ , Jeremy T.
Ìlò gbogboògbò.
Yẹ àkànṣe ìròyìn-in ‘Ohùn Àgbáyé’  lórí ipa tí COVID-19 ń kó lágbàáyé.
Arée pànpàlà bí o ò lọ ó yàgò tí ń ṣẹlẹ̀ láàárín àwọn onímọ̀ ìjìnlẹ̀ àti oníṣẹ́ ìwádìí kò ṣẹ̀yìn ìgbésẹ̀ láti ṣe àyẹ̀wò àwọn oògùn tí wọ́n rò pé ó lè wo àrùn COVID-19 sàn lára ọmọ ènìyàn ti ń dá gbọ́nmisíi-omi-ò-tóo sílẹ̀ ní Ilẹ̀-Adúláwọ̀.
Lọ́jọ́ 1, oṣù kẹrin, àwọn oníṣẹ́ ìwádìí ọmọ ilẹ̀ Faransé méjì, Oníṣègùn Jean-Paul Mira, àti Camille Locht, dá a lábàá lórí ètò kan ní orí ẹ̀rọ-amóhùnmáwòrán wí pé Ilẹ̀-Adúláwọ̀ ni ó yẹ kí wọn ó ti kókó dán egbògi àjẹsára tí yóò ká apá àrùn kòkòrò àìfojúrí kòrónà sàn wò, gẹ́gẹ́ bí Al-Jazeera ti ṣe jíyìn ìròyìn náà.
Oníṣègùn Mira, olórí ẹ̀ka ìtọ́jú àfẹ́jù ti Cochin Hospital tí ó wà ní Paris, fi ọ̀rọ̀ náà wé “àwọn ìwádìí àyẹ̀wò fún Àrùn Kògbóògùn ÉÈDÌ, tí ó jẹ́ wí pé lára àwọn olówòo nàbì ni a ti kọ́kọ́ dán an wò, a gbìyànjú àwọn nǹkan kan nítorí a mọ̀ dájú wí pé wọn kì í dá ààbò bo ara wọn, àti pé ó rọrùn fún àrùn ìbálòpọ̀ láti lúgọ sí ara wọn."
Àwọn oníṣẹ́ ìwádìí méjèèjì mẹ́nu lọ́rọ́ nígbà tí àsọgbà ọ̀rọ̀ kan wáyé lórí ìṣàyẹ̀wò egbògi àjẹsára BCG fún ikọ́-àwúpẹ̀jẹ̀ ní Yúróòpù àti Australia láti mọ̀ bóyá yóò ṣiṣẹ́ ìwòsàn fún kòkòrò àìfojúrí kòrónà àkọ́kọ́ irú ẹ̀.
Ní Australia, àyẹ̀wò ti ń lọ lórí àwọn oníṣẹ́ ìlera ẹgbẹ̀rún 4.
Ìṣesí àwọn oníṣẹ́ ìwádìí wọ̀nyí jẹ́ gbohùngbohùn ìṣẹ̀lẹ̀-àtẹ̀yìnwá ọlọ́jọ́ pípẹ́ tí ó ní ṣe pẹ̀lú ìdánwò àti fífọwọ́ọlá gbá ọmọ Adúláwọ̀ ní ojú, tí ó ṣe wí pé àwọn adarí Ilẹ̀-Adúláwọ̀ ti pàdí-àpò-pọ̀ pẹ̀lú àwọn iléeṣẹ́ apooògùntà — tí ó fi Yúróòpù tàbí ilẹ̀ Amẹ́ríkà ṣe ibùgbé — láti wá ṣe àyẹ̀wò ní ara àwọn tí kò rí já jẹ láwùjọ.
Lẹ́sẹ̀kẹsẹ̀ ni ìṣọ̀rọ̀sí àwọn oníṣẹ́ ìwádìí wọ̀nyí rí ìdálẹ́bi àti ìbínú àwọn ènìyàn, tí ó mú àpólà ọ̀rọ̀ kan, "Ọmọ ilẹ̀-Adúláwọ̀ kì í ṣe eku ẹmọ́." gbajúmọ̀ lórí ẹ̀rọ-agbọ́rọ̀káyé.
Ìràwọ̀ agbábọ́ọ̀lù ọmọ orílẹ̀-èdè Ivory Coast Didier Drogba túwíìtì:
Nígbà tí ó di ọjọ́ 3, Oṣù Kẹrin, Oníṣègùn Mira ti ṣe ìtọrọ àforíjì fún àwọn ọ̀rọ̀ tí ó sọ, àmọ́ lẹ́yìn tí àwọn ẹgbẹ́ SOS Racisme kọ ẹ̀yìn sí i ni ó ṣe èyí.
Òṣìṣẹ́ẹ oníṣègùn Locht, bákan náà, da àwọn ẹ̀hónú orí Twitter dànù gẹ́gẹ́ bí i “ìròyìn ẹlẹ́jẹ́," nítorí wí pé àwọn ọ̀rọ̀ náà kò rí bí wọ́n ti ṣe ń sọ ọ́.
Ní àárín ọ̀sẹ̀ yẹn kan náà, onímọ̀ nípa àrùn àìfojúrí ọmọ orílẹ̀-èdè Congo Jean-Jacque Muyembe, tí ó ń léwájú nínú ìgbógunti àjàkálẹ̀ àrùn ibà ìdà ẹ̀jẹ̀ Ebola ní orílẹ̀-èdè Ìlú Ìjọba Àwaarawa Olómìnira Congo, filọ̀ wí pé DR Congo “ti ṣe tán láti kópa nínú irúfẹ́ ìdánwò egbògi tí yóò pa kòkòrò àìfojúrí kòrónà tí kò bá à wáyé lọ́jọ́ iwájú," bí News 24 ti jábọ̀.
Muyembe, olórí ìgbìmọ̀ amúṣẹ́ṣe lórí àjàkáyé àrùn náà àti Iléeṣẹ́ ètò ìlera orílẹ̀-èdè náà, sọ níbi àpérò àwọn oníròyìn kan:
Wọ́n ti yàn wá láti ṣe àwọn àyẹ̀wò wọ̀nyí … Ìlú Ìṣọ̀kan Amẹ́ríkà tàbí Canada tàbí ní China ni a ó ti ṣe egbògi àjẹsára náà.
Àwa ni ẹni ayàn fún iṣẹ́ àyẹ̀wò náà níbí.
Lẹ́ẹ̀kan sí i, àwọn ọ̀rọ̀ wọ̀nyí fa ìrúnú àwọn ọmọ Congo àti àwọn ọmọ orí ayélujára jákèjádò ilé ayé tí wọ́n dá Oníṣègùn Muyembe ní ẹ̀bí nítorí ó faramọ́ ìṣàyẹ̀wò egbògi ní DR Congo, níbi tí iye àwọn tí ó ti kó àrùn COVID-19 kò tí ì fi bẹ́ẹ̀ pọ̀.
Láàárín wákàtí díẹ̀, Oníṣègùn Muyembe yànnàná ọ̀rọ̀ọ rẹ̀ nínú àwòrán-àtohùn kan, tí ó fi ìdíi rẹ̀ múlẹ̀ wí pé ó di ìgbà tí wọ́n bá ti kọ́kọ́ yẹ iṣẹ́ egbògi náà wò ní US àti China ni yóò tó jẹ́ lílò ní DR Congo:
Ìṣẹ̀lẹ̀-àtẹ̀yìnwá tó burú jáì nípa ìdánwò egbògi ní Ilẹ̀-Adúláwọ̀
Ìdánwò egbògi ní Ilẹ̀-Adúláwọ̀ — tí ó sábà máa ń wáyé lábẹ́ ẹ̀tàn “ìfẹ́ẹ gbogboògbò" tí ó pọn dandan ní ojúnà àti wá ìwòsàn fún àrùn aṣekúpani bí i àrùn yírùnyírùn àti àrùn kògbóògùn HIV/AIDS — ti lu agogo ìtanijí ìwà-ọmọlúwàbí fún àìníye ọdún — pàápàá jù lọ lórí ìgbàṣẹ lọ́wọ́ àwọn ènìyàn kí wọn ó tó ṣe ìdánwò àti ìlànà ìṣètò ìlera onítúláàsì.
Àwọn iléeṣẹ́ tí ó jẹ́ asíwájú nínú ètò ìlera lágbàáyé bí i Àjọ Elétò Ìlera Àgbáyé, Àjọ Aṣàkóso Àrùn ti orílẹ̀-èdè Amẹ́ríkà àti Iléeṣẹ́ Ètò Ìlera Ìjọba Àpapọ̀ ni ó máa ń kó owó sílẹ̀ fún irú àwọn iṣẹ́ báyìí.
Ní orílẹ̀-èdè Zimbabwe, ní àárín àwọn ọdún tí ó ré kọjá kí a tó wọ Ẹgbàá ọdún, ó lé ní 17,000 àwọn obìnrin tí ó ní àrùn kògbóògùn ni ó ṣe ìdánwò láì fi àṣẹ fún àwọn elétò ìdánwò wí pé àwọn fi ọwọ́ si í kí wọn ó lo àwọn fún iṣẹ́ ìwádìí àyẹ̀wò egbògi-agbógunti ìtànká àrùn kògbóògùn AZT lágọ̀ọ́ ara tí CDC, WHO àti NIH kó owó lé lórí.
Bákan náà ẹ̀wẹ̀, àgbà ọ̀jẹ̀ iléeṣẹ́ apooògùntà Pfizer dán oògùn kan wò tí a pè ní Trovan ní ara àwọn èwe 200 ní Ìpínlẹ̀ Kano, orílẹ̀-èdè Nàìjíríà, nígbà tí àjàkálẹ̀ àrùn yírùnyírùn ṣẹ́ yọ.
Ọ̀pọ̀lọpọ̀ ìdílé ni ó pe Pfizer ní ẹjọ́ lórí àìgbàṣẹ lọ́wọ́ àwọn kí wọn ó tó lo àwọn ọmọ àwọn fún ìdánwò.
Ìdánwò egbògi kì í ṣe èyí tí ó dá lórí ìṣẹ̀lẹ̀-àtẹ̀yìnwá nípa ti ẹlẹ́yàmẹyà àti ìfipámúnisìn nìkan — bákan náà ni ó ń ṣe okùnfàa ìṣòro àìfọkàn tán láàárín àwọn aṣojú ètò ìlera àti ará ìlú.
Patrick Malloy kọ sí inú àpilẹ̀kọ ajẹmákadá tí a pe àkọ́lée rẹ̀ ní, "Èròjà Iṣẹ́-ìwádìí àti Ìbókùúsọ̀rọ̀: Ìgbéyẹ̀wò ìrònú nípa ètò Ìṣèlú-tòun Ọrọ̀-ajé tí ó ní ṣe pẹ̀lú ìṣoògùn ìgbàlódé ní ayé ìfipámúnisìn ní Tanganyika" pé "Àti ìfipámúnisìn àti ìṣoògùn ìgbàlódé ní í jọ ń parapọ̀ ṣe, tí ìk-ín-ní ń kín ìlọsíwájú ìkejì lẹ́yìn."
Láti ayée àmòdi sí ayé irú àwọn “àjàkálẹ̀-àrùn báwọ̀n-ọnnì", àwọn aṣojú ìjọba ìfipámúnisìn sábà máa ń fi àwọn Ọmọ Adúláwọ̀ ṣe ohun èlò fún ìdánwò láì gba àṣẹ, Malloy kọ pé “…ẹ̀jẹ̀ Ọmọ Adúláwọ̀ ni ó dára jù lọ láti fi bọ́ iṣẹ́ ìwádìí egbògi ayé ìjọba amúnisìn." Ó tẹ̀síwájú nínú ọ̀rọ̀ọ rẹ̀:
Ní Tanganyika àti ní apá ibòmíràn ní Ilẹ̀-Adúláwọ̀, èyí túmọ̀ sí wí pé ní ìgbàkúùgbà ni àwọn amúnisìn leè ké sí àwọn tí wọ́n ń jẹ gàba lé lórí láti yànda àwọn pádi ẹ̀jẹ̀, tí ó dúró fún ẹ̀yà àbùdá ara wọn fún aṣojú ètò ìlera tí yóò jẹ́ lílò fún ìdánwò.
Àwọn ìṣẹ̀lẹ̀ báwọ̀nyí kò yàtọ̀ sí gbọ́yìí-sọ̀yìí ọ̀rọ̀ tí àwọn ènìyàn ń jẹ ní ẹnu ní Ìlà-oòrùn Ilẹ̀-Adúláwọ̀ nípa “àwọn ẹgbẹ́" tí ó ń ṣiṣẹ́ fún àwọn Òyìnbó tí iṣẹ́ẹ ti wọn kò ju kí wọn ó máa jí Ọmọ Adúláwọ̀ gbé lọ láti gba ẹ̀jẹ̀ tí wọn yóò fi ṣe oògùn kan bí òjíá tí a pè ní mumiani.
Ọ̀rọ̀ ìperí ní èdèe Swahili àkàwé oògùn náà ni “amùjẹ̀" tàbí “agbẹ̀jẹ̀-fún-ìwòsàn" — tí ó ti di “ìmórí-ẹni-sábẹ̀" báyìí.
Ìṣẹ̀lẹ̀-àtẹ̀yìnwá tí ó burú jáì yìí ti gbin èso àìfọkàn tán nínú àwọn egbògi àjẹsára, ìṣàyẹ̀wò àti ìdán oògùn wò ní Ilẹ̀-Adúláwọ̀, tí ó sì ń farahàn nínú iṣẹ́ àwọn aṣojú ètò ìlera tí ó ń ṣiṣẹ́ papọ̀ pẹ̀lú ìjọba àti àwọn iléeṣẹ́ alooògùntà ní àgbáyé.
Ìdánwò oògùn àrùn yírùnyírùn ìgbàa nnì ní Kano, orílẹ̀-èdèe Nàìjíríà, gbin ọ̀pọ̀lọpọ̀ àìnígbágbọ̀ tí kò mú kí ìpolongo ìdánwò oògùn àrùn rọmọlápárọmọlẹ́sẹ̀ ó rinlẹ̀.
Àhesọ nípa egbògi àjẹsára agbógunti àrùn rọmọlápárọmọlẹ́sẹ̀ fọ́n ká sí ìgboro.
Àwọn àhesọ ọ̀rọ̀ náà di pínpín ká bí ìròyìn tí ó ṣe atọ́nà ètò ìmúlò ìjọba agbègbè tí ó f'òfin de ìlòo egbògi àrùn rọmọlápárọmọlẹ́sẹ̀ ní orílẹ̀-èdèe Nàìjíríà ní ọdún-un 2003.
Ìmúláradá lẹ́yìn ‘orí fífọ́’ ìfipámúnisìn
Pẹ̀lú ohun tí a ti sọ, kí ni gbogbo ìwọ̀nyí yóò fà fún ìdánwò egbògi àrùn COVID-19 ní Ilẹ̀-Adúláwọ̀?
Àwọn ènìyàn ní orí ayélujára àti ajìjàngbara gbogbo ló ti pẹnupọ̀ wí pé “àwọn Ọmọ Adúláwọ̀ kì í ṣe eku ẹmọ́ òyìnbó."
Ọ̀gá àgbà Àjọ Ètò Ìlera Àgbáyé (WHO) Tedros Adhanom Ghebreyesus ti pe ìhùwàsí àwọn oníṣègùn méjèèjì náà sí “orí fífọ́" tí ó dá lórí “làákàyè ìfipámunisìn", ó sì fi léde:
Kò leè jẹ́ Ilẹ̀ Adúláwọ̀ àti pé kì í ṣe Ilẹ̀ Adúláwọ̀ ni yóò jẹ́ ibi ìdánwò fún èyíkéyìí irúfẹ́ egbògi.
Síbẹ̀, ìbẹ̀rùbojo àti àìfọkàn tán ìdánwò egbògi ti mú kí dídá àwọn ẹni tí ó ti lùgbàdè àrùn àfòmọ́ kòkòrò àìfojúrí kòrónà mọ́ láwùjọ àti ìṣàyẹ̀wò ó nira fún àwọn òṣìṣẹ́ elétò ìlera.
Ní orílẹ̀-èdèe Côte d'Ivoire ní ọjọ́ 6, Oṣù kẹrin, àwọn afẹ̀hónúhàn ti iná bọ ibi àyẹ̀wò àrùn COVID-19 kan, ìdí tí wọ́n fi ṣe bẹ́ẹ̀ ni wí pé agbègbè tí èró pọ̀ sí ni wọ́n sọrí ibi àyẹ̀wò náà sí tí kò sì bójúmu.
Iléeṣẹ́ BBC jábọ̀ wí pé, ìkọlù náà “mú ‘ni rántí ìhùwàsí àwọn ènìyàn ní àsìkò tí àrùn ibà Ebola ń jà rọ̀ìnrọ̀ìn ní Ìwọ̀-oòrùn àti Àárín gbùngbùn Ilẹ̀ Adúláwọ̀ níbí tí àwọn kan ti ya bo àwọn oníṣẹ́ ètò ìlera, pẹ̀lú ìmúfuradání wí pé wọn ń kó àrùn náà wọ àdúgbòo àwọn, bókànràn-an kí wọ́n fún àwọn ní ìtọ́jú tí ó lẹ́tikẹ."
Jù bẹ́ẹ̀ lọ, nínú rògbòdìyàn àjàkálẹ̀-àrùn ibà Ebola ọdún-un 2018 ní DR Congo, àwọn àyẹ̀wòkan àyẹ̀wòkàn tí a ṣe ní ara àwọn ẹni tí ó ti lu gúdẹ àrùn Ebola “tí ó tẹ̀lé àlàkalẹ̀ ìwà-ọmọlúwàbí kan" — lábẹ́ ìtọ́nàa Oníṣègùn Muyembe àti ìjọba orílẹ̀-èdèe DR Congo — dóòlà ẹ̀mí àwọn ènìyàn níkẹyìn.
Nígbà tí ó máa fi di Oṣù Kọkànlá ọdún-un 2019, tí a ti ṣe àyẹ̀wò fún ọmọ orílẹ̀ èdèe Congo tí ó ju ẹgbẹ̀rún lọ, a fi òǹtẹ̀ lu egbògi àjẹsára kan.
Ó yẹ kí WHO ó ṣe ìkéde wí pé àrùn ibà ìdà ẹ̀jẹ̀ Ebola kò sí ní DR Congo mọ́ ní ọjọ́ 12 Oṣù Kẹrin, ṣùgbọ́n lẹ́yìn 50 ọjọ́ tí kò sí ẹni tí ó lùgbàdìi àrùn yìí, ọmọkùnrin tí ọjọ́ oríi rẹ̀ jẹ́ ọdún 26 kó àrùn ibà ìdà ẹ̀jẹ̀ Ebola ó sì filẹ̀ ṣ'aṣọ bora ní ọjọ́ 10 Oṣù Kẹrin.
Ní báyìí, ní àfikún Ebola àti awuyewuye ọ̀rọ̀ ẹ̀tọ́ ọmọnìyàn tí ó ń m'ìgboro tìtì lọ́wọ́lọ́wọ́, orílẹ̀-èdèe DR Congo ní láti kọ ojú sí dídẹ́kun ìgbodikan àjàkálẹ̀-àrùn kòkòrò àìfojúrí kòrónà tí ó ń gbilẹ̀ bí ọ̀gẹ̀dẹ̀.
Àwọn ìgbésẹ̀ 62 tí ó ń gbèrò láti wá egbògi àjẹsára fún àrùn COVID-19 ló ń lọ lọ́wọ́.
Àyẹ̀wò àti ìdánwò egbògi àjẹsára tí yóò ṣiṣẹ́ dé góńgó tí a gbé ṣe lọ́nà tí ó bá ìwà-ọmọlúwàbí mu máa ń gba àsìkò.
Ǹjẹ́ àwọn iléeṣẹ́ apooògùntà ńlá yóò dìrọ̀ mọ́ àwọn òfin ìwà-ọmọlúwàbí ní Ilẹ̀-Adúláwọ̀ bí wọ́n ti ṣe ń ṣe bí wọ́n bá ń ṣe ìdánwò ní Ilẹ̀ òyìnbó?
Ní Burundi, àwọn akọ̀ròyìn mẹ́rin tí a fi sátìmọ́lé ń dúró de ìpinnu ẹjọ́ kòtẹ́milọ́rùn
Ẹ̀sùn ìlọ́wọ́sí ìdúkokò mọ́ ààbò ìlú ni a fi kan àwọn akọ̀ròyìn náà
Àtẹ̀jáde ìtúmọ̀ 15 Èbìbì 2020 20:34 GMT
Iléeṣẹ́ Oníròyìn náà ní Bujumbura, níbi tí a yọ àwọn ilé ìgbóhùnsáfẹ́fẹ́ kúrò lórí ìlà.
Ọjọ́ 19 oṣù Èbìbí 2010.
Àwọn akọ̀ròyìn mẹ́rin — Agnès Ndirubusa, Christine Kamikazi, Térence Mpozenzi àti Egide Harerimana — ni a dá lẹ́jọ́ ìgbésẹ̀ láti yẹpẹrẹ ààbò ìlú tí a sì rán wọn lọ sí ẹ̀wọ̀n nínú oṣù Kìn-ín-ní ọdún-un 2020.
Àwọn mẹ́rẹ̀ẹ̀rin tí ó ń ṣiṣẹ́ pẹ̀lú ìwé ìròyìn Iwacu kò fi méní pe méjì níṣe ni wọn sọ wí pé àwọn kò ṣẹ̀ sófin.
Ní báyìí wọ́n ń dúró de ìpinnu ẹjọ́ kòtẹ́milọ́rùn lórí àtìmọ́lé wọn, lẹ́yìn ìgbẹ́jọ ọjọ́ 6 oṣù Karùn-ún.
Antoine Kaburahe, olùdásílẹ̀ ìwé ìròyìn tí ó ń gbé ní ẹ̀yin odi, kọ:
Ní yàjóyàjó: Òpin ìgbẹ́jọ́ ní Bubanza.
Iwacu bọ́rí.
Ẹ̀sùn tí a kà sí àwọn akọ̀ròyìn náà lọ́rùn kì í ṣe tiwọn.
Iṣẹ́ẹ wọn ni àwọn akọ̀ròyìn náà ń ṣe: ìkóròyìnjọ.
Ọkàn-án balẹ̀! Àmọ́ adájọ́ kò tíì dájọ́, àbálọ-bábọ̀ ọ̀rọ̀ di lẹ́yìn oṣù kan.
Ẹ dúró ṣinṣin!
Àtìmọ́lé fún ìkóròyìnjọ
Ní ọjọ́ 22, oṣù Ọ̀wàrà, àwọn ẹ̀ṣọ́ aláàbò Burundi wà á kò pẹ̀lú ẹgbẹ́ agbébọrìn alátakò ìjọba kan — tí à ń pè ní RED-Tabara, tí ó fi Democratic Republic of Congo ṣe ilé — ní agbègbè ibodè igbó Kibira.
Àwọn ẹgbẹ́ ọlọ́tẹ̀ agbébọrìn ti máa ń fi ibí yìí kiri àgbègbè náà.
Nínú ìjà akátá náà, àwọn agbébọrìn 14 ni ikú pa, tí ẹ̀ṣọ́ aláàbò 10 sì bá a lọ.
Ní ọjọ́ yẹn náà, àwọn ọlọ́pàá fi àwọn akọ̀ròyìn Iwacu mẹ́rin àti awakọ̀ wọn Adolphe Masabaakiza sí àtìmọ́lé, nígba tí wọn lọ kóròyìn jọ ní àdúgbò Musigati, ní Bubanza, níbi tí wọ́n ti fẹ́ bá àwọn ènìyàn tí ó sá kúrò ní àdúgbò nígbà tí ìjà náà bẹ́ sílẹ̀.
Lákọ̀ọ́kọ́, a fi wọn sí àtìmọ́lé láì fi ẹ̀sùn kàn wọ́n, tí a sì lu Christine Kamikazi nígbà tí wọ́n mú wọn.
Ọlọ́pàá gba ẹ̀rọ-ìbánisọ̀rọ̀  àti àwọn ohun èlò iṣẹ́ wọn tí àwọn ọ̀tẹlẹ̀múyẹ́ sí béèrè fún gbólóhùn ìfiwọlé sí orí ẹ̀rọ wọn láti yẹ̀ ẹ́ wò fínnífínní.
Àwọn akọ̀ròyìn náà di ẹni tí à ń gbé kiri lọ sí túbú mìíràn tí kò sunwọ̀n.
Ní ọjọ́ 26 oṣù Kẹwàá, ní Bubanza, a jàjà fẹ̀sùn “Ìlọ́wọ́sí ìdúkokò mọ́ ààbò ìlú" kàn wọ́n.
Ní ọjọ́ 31, oṣù Kẹwàá, abánirojọ̀ náà fi ẹ̀rí èyí lélẹ̀ ó sì fẹ̀sùn kàn wọ́n ní pé wọ́n mọ̀ sí ìkọlù àwọn kọ̀lọ̀rànsí ẹ̀dá náà.
Àwọn iléeṣẹ́ ní ẹ̀ka-ò-jẹ̀ka ni ó ti pè fún ìdásílẹ̀ wọn, títí kan Human Rights Watch, International Federation of Journalists, Olucome, African Journalists’ Federation àti Àjọ Burundaise des Radiodiffuseurs.
Síbẹ̀, Iléeṣẹ́ Ìgbóhùnsáfẹ́fẹ́ Àpapọ̀ sọ wí pé  àwọn kò tíì lè sọ sí ọ̀ràn náà báyìí.
Iwacu bu ẹnu àtẹ́ ohun tí àjọ náà sọ, ní pé wọn kò fẹ̀sùn kankan kàn wọ́n nígbà tí wọ́n mú wọn àti pé ojúṣe àjọ náà ni láti gbèjà àwọn akọ̀ròyìn.
Ọ̀pọ̀ àwọn ènìyàn ní ó gbè lẹ́yìn àwọn akọ̀ròyìnnáà tí wọ́n sì fi ọwọ́ bọ ìfẹ̀sùnkàn lórí ẹ̀rọ-ayélujára.
Àwọn iléeṣẹ́ oníròyìn ríi gẹ́gẹ́ bí ìfojú-ẹ̀tọ̀ sí òmìnira oníròyìn gbolẹ̀, tí Iwacu sì ń tọ okùn ọ̀ràn náà lọ pẹ́kípẹ́kí.
Akọ̀ròyìn Esdras Ndikumana túwíìtì:
Burundi: àwọn akọ̀ròyìn Iwacu mẹ́rin (àti awakọ̀ wọn) ni a fi ẹ̀sùn  “ìlọ́wọ́sí ìdúkokò mọ́ ààbò ìlú" kàn nítorí wọ́n lọ kó ìròyìn ìkọlù tí ó wá sáyé tí wọ́n sì di ẹ̀rọ ọgbà ẹ̀wọ̀n  Bubanza (Àwòrán láti ọwọ́ Yaga)
Lẹ́yìn tí wọ́n ti ní ẹjọ́ tí ó fi àwọn sí inú àtìmọ́lé náà kò tẹ́ àwọn lọ́rùn, a dá ọjọ́ ìgbẹ́jọ́ wọn sí ọjọ́ 18, oṣù Kọkànlá, kàyéfì ni ó jẹ́ fún wọn nígbà tí wọ́n gbé wọn lọ sílé ẹjọ́ ní ọjọ́ 11, oṣù Kọkànlá kí wọn ó wá gbọ́wọ́ pọ̀nyìn rojọ́ níwájú adájọ́ — láì sí àwọn agbẹ́jọ́rò.
Wọ́n kọ̀ wọn kò fèsì nítorí kò sí àwọn agbẹ́jọ́rò wọn níkàlẹ̀, wọ́n sì dá wọn padà sí àtìmọ́lé, kí ọjọ́ 18 tí a dá fún ìgbẹ́jọ́ ó kò.
Ní ọjọ́ 20 oṣù Kọkànlá, ìpinnu dé tí wí pé àwọn akọ̀ròyìn mẹ́rẹ̀ẹ̀rin yóò padà sínú àtìmọ́lé, àmọ́ wọ́n dá awakọ̀ sílẹ̀.
Ìdájọ́ tí a fún wọn tó ọdún 15 nínú ẹ̀wọ̀n.
Ààrẹ Pierre Nkurunziza sọ níbi àpéjọ àwọn akọ̀ròyìn kan tí ó wá sáyé ní ọjọ́ 26 oṣù Kejìlá wí pé ohun ohun kò ní fẹ́ dídijú mọ́rí dájọ́ àmọ́ ó dìgbà tí a bá ti ṣánpá tí kò ṣe é ṣán mọ́ ni òun yóò tó ká a lérí, pẹ̀lú pé ó lè fi àṣẹ tí ó ń bẹ ní ìkáwọ́ rẹ da ẹjọ́ náà nù.
Ìránsẹ́wọ̀n
Lọ́jọ́ 30, oṣù Kìn-ín-ín ní Bubanza, a rán to àwọn akọ̀ròyìn mẹ́rẹ̀ẹ̀rin náà lọ sí ẹ̀wọ̀n ọdún méjì àti àbọ̀ pẹ̀lú kí ẹnìkọ̀ọ̀kan ó sanwó ìtanràn ẹgbẹẹgbẹ̀rún owó francs ($521 owó orílẹ̀ èdè Amẹ́ríkà) lábẹ́ òfin 16 ti Òfin Ọ̀daràn, tí awakọ̀ sì gba ilé-e rẹ̀ láì sanwó ìtanràn.
Ìdájọ́ náà kò fi hàn ní pàtó wí pé àwọn akọ̀ròyìn náà mọ ohunkóhun nípa ìṣẹ̀lẹ̀ náà, látàrí èyí ẹ̀sùn náà yíra padà di “ìgbésẹ̀ ìlọ́wọ́sí ìdúkokò mọ́ ààbò ìlú tí kò ṣe é ṣe", ìyẹn ni pé — wọ́n pète láti dúnmọ̀rurumọ̀ruru mọ́ ààbò ìlú àmọ́ ó ṣòro láti gbé ṣe.
Iwacu ṣàlàyé wí pé àwọn akọ̀ròyìn náà lọ síbi ìṣẹ̀lẹ̀ náà lẹ́yìn tí àwọn aláṣẹ tí fi léde, wọ́n gba ìwé àṣẹ kò sì sí òfin tí ó ní kẹ́nìkan ó máa dé agbègbè ìṣẹ̀lẹ̀ náà.
Ẹ̀rí kan ṣoṣo tí wọ́n rí dìmú tí ó kó àwọn akọ̀ròyìn náà sí yáwúyáwú ni àtẹ̀jíṣẹ́ orí WhatsApp tí ọ̀kan lára àwọn akọ̀ròyìn náà fi ṣọwọ́ sí ọ̀rẹ́ẹ rẹ̀ kan, tí ó sọ wí pé àwọn fẹ́ lọ “ran àwọn ọlọ́tẹ̀ ìjọba náà lọ́wọ́." Àmọ́ ẹ̀fẹ̀ lásán ni wọ́n fi ṣe —  ìjọba ti máa ń sábà kó àwọn alátakò, ẹgbẹ́ olóṣèlú àti àwọn agbébọnrìn papọ̀ láti jàre irú ìgbésẹ̀ báyìí.
the àtẹ̀jíṣẹ́ náà ni a fi kàn wọ́n mọ́lẹ̀.
Reporters Without Borders (RSF) sọ wí pé àwọn akọ̀ròyìn náà lẹ́tọ̀ọ́ láti jábọ̀ ìròyìn tí ó kan gbogbo ìlú gbọ̀ngbọ̀n láì fòyà ìgbẹ̀san, papàá ní ìgbaradì ìbò orílẹ̀-èdèe Burundi ọjọ́ 20 oṣù karùn-ún tí ó ń bọ̀ lọ́nà.
Wọ́n kọ ìwé ìfẹ̀sùnkànni kan tí ó ń pè fún ìdásílẹ̀ wọn, èyí tí ènìyàn tí ó tó 7,000 tọwọ́bọ̀ ní ìbẹ̀rẹ̀ oṣù Karùn-ún.
Àwọn igbá-kejì àjọ European Union, Ìgbìmọ̀ ìjọba Yúróòpù, àti àwọn àgbà UN nípa ẹ̀tọ́ ọmọnìyàn wà lára àwọn tí ó ti pè fún ìdásílẹ̀ wọn.
Kò-tẹ́-mi-lọ́rùn
Lọ́jọ́ 20 oṣù Kejì, àwọn akọ̀ròyìn náà ní ìdájọ́ náà kò-tẹ́ àwọn lọ́rùn, tí wọ́n sọ wí pé aláìṣẹ̀ ni wọ́n ń fìyà jẹ, àti àyípadà pàjáwìrì tí ó déédéé bá ẹ̀sùn tí wọ́n kọ́kọ́ fi kàn wọ́n.
Lọ́jọ́ 6, oṣù karùn-ún, àwọn akọ̀ròyìn náà fojú hàn nílé ẹjọ́ kòtẹ́milọ́rùn kan, lẹ́yìn tí wọ́n ti fi ẹ̀wọ̀n oṣù mẹ́fà jura.
Ní ìfèsìpadà sí ẹ̀sùn náà látàrí iṣẹ́-ìjẹ́ orí WhatsApp, ní èyí tí akọ̀ròyìn kan sọ wí pé àwọn ọlọ́tẹ̀ náà ń bọ̀ wá “dí àlàáfíà lọ́wọ́." RFI tún ọ̀rọ̀ agbẹ́jọ́rò wọn, Clément Retirakiza wí, wípé kkò sí ẹ̀rí tí dájú nípa ẹ̀sùn tí a fi kan àwọn akọ̀ròyìn náà, wọ́n kàn fẹ́ fi ọwọ́ ọlá gba aláìṣẹ̀ lójú ni.
Ọjọ́ ti pẹ́ tí Iwacu ti wà gedegbe gẹ́gẹ́ bí ohùn tí ó fajúro sí jágídíjàgan ìṣèlú — òun ni iléeṣẹ́ oníròyìn tí ó kẹ́yìn lẹ́yìn ìgbẹ́sẹ̀lé ọdún-un 2015.
Ìṣẹ̀lẹ̀ àtẹ̀yìnwá nípa ìjìyà akọ̀ròyìn
Lẹ́yìn ètò ìdìbò tí ó dá wàhálà sílẹ̀ ti ọdún-un After 2015 — èyí tí ó gbé Nkurunziza padà sípò fún ìgbà kẹta tí àwọn ènìyàn sọ wí pé ó tasẹ̀ àgbẹ̀rẹ̀ sófin — ìfipágbàjọba tí kò yọrí sí rẹ.
Iṣẹ́ àwọn akọ̀ròyìn de polúkúmuṣu.
Ọ̀pọ̀lọpọ̀ iléeṣẹ́ agbóhùnsáfẹ́fẹ́ — tí àwọn ènìyàn fẹ́ràn fún ẹ̀kúnrẹ́rẹ́ ìròyìn tí kò figbákanbọ̀kan ní Burundi — ni a ṣán pa.
Ọ̀pọ̀lọpọ̀ akọ̀ròyìn lló júbà ehoro tí àwọn mìíràn bíi Esdras Ndikumana jẹ mo-yó-ìyà
Ọ̀gọ̀rọ àwọn akọ̀ròyìn ni ó ti ní ìrírí ìyà lọ́wọ́ àwọn ẹ̀sọ́ agbófinró ìlú, pàápàá jù lọ bí wọ́n ń bá kó ìròyìn tí ó “pọn dandan" jọ.
Ní ìparí ọdún 2015, ọlọ́pàá pa òǹyàwòrán Christophe Nkezabahizi pẹ̀lú àwọn ọmọ-lẹ́bí mẹ́ta, ní àsìkò ìbò tí ìfẹ̀hónú wá sáyé.
Nínú oṣù Keje ọdún 2016, Jean Bigirimana di àwátì,  ó ṣe é ṣe kí ó jẹ́ wí pé iléeṣẹ́ ọ̀tẹlẹ̀múyẹ́ (SNR) ló gbé e, láì jẹ́ kí àwọn ọlọ́pàá ó ṣe ìwádìí ìfínìdíikókò bó ṣe yẹ.
Lọ́dún yìí, ní ọjọ́ 16 oṣù Kìn-ín-ní, akọ̀ròyìn Blaise-Pascal Kararumiye pẹ̀lú Radio Isanganiro (Meeting Point Radio) di èrò akánrán ọlọ́pàá lẹ́yìn ìròyìn kan nípa owó ìjọba ìbílẹ̀ kan.
Lọ́jọ́ 28, oṣù kẹrin, ọlọ́pàá kan na akọ̀ròyìn Jackson Bahati níbi tí ó ti ń ṣiṣẹ́ ìkóròyìn jọ.
Àwọn iléeṣẹ́ oníròyìn àgbáyé náà ò gbẹ́yìn, a gbẹ́sẹ̀ lé iṣẹ́ BBC ati VOA ní 2019.
RSF to Burundi sí ipò 160 nínú orílẹ̀èdè 180 fún òmìnira oníròyìn — ó fi 15 láti 2015.
Àwọn obìnrin ní Nàìjíríà kojú àdó-olóró àgbẹ́sẹ̀léró àgbàwí ọ̀rọ̀ ìṣèlú lórí ẹ̀rọ-ayélujára
#BringBackOurGirls àti #ArewaMeToo ṣe àtúntò sí ìgbàwí ètò ìṣèlú ní orílẹ̀ èdè Nàìjíríà
Àtẹ̀jáde ìtúmọ̀ 9 Òkúdù 2020 20:17 GMT
Àwọn ọmọ ẹgbẹ́ Mother's Savings Club, Nàìjíríà.
I'm Àwòrán láti ọwọ́ Karen Kasmauski / USAID ní Ilẹ̀-Adúláwọ̀ ní orí United States government work, public domain.
Ní Nàìjíríà, àdó-olóró àgbẹ́sẹ̀léró ni gbàgede àgbàwí ọ̀rọ̀ òṣèlú.
Àgbàwí àti ọ̀rọ̀ ìṣèlú sábà máa ń fi ti ọ̀rọ̀ ẹ̀sìn àti ẹlẹ́yàmẹyà ṣe.
Àwọn alágbàwí tí ó gbajúmọ̀ lórí ẹ̀rọ-alátagbà — pàápàá jù lọ lórí Twitter — ní láti lè fi ara gba ọ̀pọ̀lọpọ̀ gbas gbos (èdè àdàlù-mọ́-Gẹ̀ẹ́sì Nàìjíríà fún “ìkànṣẹ́") ní orí ẹ̀rọ-ayárabíàṣá.
Àwọn alágbàwí tí ó jẹ́ obìnrin — ní àfikún sí títẹ àwọn ohun ìdánimọ̀ tí ó ń mú ìpalára wá mọ́lẹ̀ — bákan náà ni wọ́n ń kojú ìkọlù tí ó ti ara ìkórìíra tẹ̀gbintẹ̀gbin ẹ̀yà jẹ yọ.
Báwo ni àwọn alágbàwí l'óbìnrin ní Nàìjíríà ṣe ń farada ìkorò orí ẹ̀rọ-ayélujára bíi ìsọ̀rọ àlùfànṣá síni, ọ̀rọ̀ ìkórìíra tẹ̀gbintẹ̀gbin àti ìmọ̀ọ́mọ̀ yí-ọ̀rọ̀ wọn dà?
Báwo ni wọ́n ṣe ń tẹ̀síwájú nínú iṣẹ́ wọn tàbí fọnrere iṣẹ́ wọn?
Àwọn ajìjàngbara orí ẹ̀rọ alátagbà méjì ní Nàìjíríà fi ìrírí àwọn àgbàwí àti ìkórìíra ìwà abo hàn: #BringBackOurGirls, tí Dókítà Oby Ezekwesili jẹ́ aṣíwájú; àti #ArewaMeToo, tí Fakhriyyah Hashim jẹ́ agbátẹrù, gbogbo wọn ni wọ́n ní ìrírí ìkórìíra tẹ̀gbintẹ̀gbin abo nínú agbo òṣèlú tí ó ń fa ìlọsíwájú wọn sẹ́yìn.
Ìjàngbara #BringBackOurGirls (#BBOG)
Ọdún mẹ́fà sẹ́yìn, ní ọjọ́ 15, Oṣù Igbe ọdún 2014, ó tó 200 àwọn ọmọdébìnrin tí ọjọ́ orí wọn ò ju ọdún 15 àti 18 lọ, láti iléèwé Gíga Ìjọba Obìnrin ní Chibok ẹ̀bà Maidiguri, ní àríwá-ìlà-oòrùn Nàìjíríà ni ẹgbẹ́ afẹ̀míṣòfò èlẹ́sìn Mùsùlùmí Boko Haram sọ di ẹni tí a fi túláàsì mú sí ìgbẹ̀sìn.
Ìjínigbé àwọn ọmọdébìnrin Chibok náà ṣe okùnfà ìlọ́wọ́sí àwọn orílẹ̀ èdè kárí àgbá ńlá ayé.
Iléeṣẹ́ oníròyìn BBC jábọ̀ wí pé nínú oṣù Igbe ọdún 2014, #BringBackOurGirls náà gbajúmọ̀ ní orí Twitter pẹ̀lú nǹkan bíi àwọn ènìyàn ẹgbẹẹgbẹ̀rún 3.3 tí ó tún túwíìtì náà túwíìtì, ìdá 27 àwọn túwíìtì wọ̀nyí ni ó wá láti Nàìjíríà, ìdá 26 láti orílẹ̀ èdè Amẹ́ríkà àti ìdá 11 láti Ilẹ̀ Gẹ̀ẹ́sì.
Dókítà Oby Ezekwesili ń dáhùn ìbéèrè níbi ètò àwọn obìnrin àjọ UN pẹ̀lú àwọn alákòóso ìpolongo #BringBackOurGirls.
Àwòrán láti ọwọ́ UN Women/Ryan Brown, ọjọ́ 14, oṣù Ọ̀wẹwẹ̀ ọdún 2014.
(CC BY-NC-ND 2.0)
Dókítà Obiageli (Oby) Ezekwesili, igbá-kejì ààrẹ Ilé ìfowópamọ́ Àgbáyé ìgbà kan, àti mínísítà ètò ẹ̀kọ́ orílẹ̀ èdè Nàìjíríà nígbà kan rí, bẹ̀rẹ̀ sí túwíìtì nípa àwọn ọmọdébìnrin Chibok ní ọjọ́ tí wọ́n jí wọn gbé gan-an gan-an.
Ìṣẹ̀lẹ̀ kan tí ó ti ṣẹlẹ̀ tí àwọn àjínigbé jí àwọn ọmọdékùnrin gbé ní iléèwé Kọ́lẹ̀jì ìjọba Àpapọ̀ ti Buni Yadi ní Ìpínlẹ̀ Yobe, àríwá-ìlà-oòrùn Nàìjíríà lọ́jọ́ 25, oṣù Èrèlé ọdún 2014 ló ṣí i lójú sí ìpolongo yìí.
Àwọn ọmọdékùnrin kankàndínlọ́gọ́ta ni ó ti ara ọta ìbọn àti ọgbẹ́ ọbẹ̀ kú, nígbà tí iná sì jó àwọn mìíràn pa.
Síbẹ̀síbẹ̀, àfi ìgbà tí ó di ọjọ́ 23, oṣù Igbe, nígbà tí àjọ UNESCO gbà á lálejò ní Port Harcourt, ibi tí ó kún fún epo-rọ̀bì ní agbègbè Niger Delta, ni ó ti ké gbàjarè fún ìdásílẹ̀ àwọn ọmọdébìnrin tí ó fi di ohun tí gbogbo orílẹ̀ èdè àgbáyé gbà bí igbá ọtí:
Ní ọjọ́ 7 oṣù Èbìbí ọdún 2014, aya ààrẹ orílẹ̀-èdè Amẹ́ríkà ọ̀gábìnrin Michelle Obama ṣe àtẹ̀jáde àwòrán kan tí ó ti mú àmì “Ẹ dá àwọn ọmọdébìnrin wa padà" #BringBackOurGirls lọ́wọ́.
Bákan náà ni ó tari àwòrán-olóhùn kan láti inú Ilé Funfun síta — tí ìgbésẹ̀ yìí sì sọ ìṣẹ̀lẹ̀ ìjínigbé náà di ọ̀ràn tí gbogbo àgbáyé fẹ́ rí àbálọ-bábọ̀ rẹ̀.
Ọdún méjì ni ó gba àwọn ọmọ ogun orílẹ̀ èdè Nàìjíríà láti gba ọmọdébìnrin kan sílẹ̀, nínú oṣù Òkúdù ọdún-un 2016.
Nígbà tí ó máa fi di oṣù Ọ̀wàrà ọdún-un 2016, àwọn ọmọdébìnrin 21 darapọ̀ mọ́ àwọn mọ̀lẹ́bí wọn.
Ní oṣù Èbìbí 2017, ikọ̀ Boko Haram dá àwọn ọmọdébìnrin 82 sílẹ̀ nínú ìgbẹ̀sìn.
Síbẹ̀síbẹ̀, ó tó ọmọdébìnrin 112 tí ó di àwátì bí abẹ́rẹ́ tí ó sì jọ pé àwọn 13 tí ṣègbé, ìyẹn gẹ́gẹ́ bí ìwádìí ọdún 2018 kan ṣe tọ pinpin.
Ezekwesili àti àjọṣepọ̀ àwọn ènìyàn kan ni ó dá ìgbésẹ̀ ìjà fún ẹ̀tọ́ àwọn ọmọdébìnrin #BBOG tí ó kó àwọn ènìyàn jọ lágbàáyé fún ìdásílẹ̀ àwọn ọmọdébìnrin Chibok.
Nígbà tí ó ṣe, ìgbésẹ̀ náà yírapadà di igi àràbà tí ẹnìkan kò leè ṣí nídìí tí ó fi ara da igbàgede ètò ìlú Nàìjíríà t'ó rorò.
Àmọ́ ṣá o, àṣeyọrí akitiyan yìí kò ṣẹ̀yìn-in ìnáwónára Ezekwesili.
Ní wéré kí ètò ìdìbò ààrẹ ọdún 2015 ó wá sáyé ni ìṣẹ̀lẹ̀ ìjínigbé àwọn ọmọdébìnrin Chibok ṣẹ̀, tí èyí sì mú kí àwọn kan ó máa fi ojú ìgbèlẹ́yìn ẹgbẹ́ olóṣèlú kan wo ìgbàwí tí Ezekwesili ń bá ká lórí ayélujára.
Bí wọ́n ti fi ojú òtítọ́ inú rẹ̀ gbolẹ̀ ni wọ́n fa gbogbo aṣọ iyìi rẹ̀ ya pẹ́rẹpẹ̀rẹ.
Àwọn mìíràn sọ wípé gbogbo kùkùgẹ̀gẹ̀ akitiyan #BBOG rẹ kò ju kí ó ba lẹ́nu nínú ìṣèlú lọ.
Reno Omokri, olùrànlọ́wọ́ ààrẹ àná, fi ẹ̀sùn kan Ezekwesili wí pé ẹgbẹ́ olóṣèlú APC ni ó ń lò ó fi ba ìjọba tí ó wà lórí àpèré jẹ́ àti láti “yẹpẹrẹ" ìjọba Ààrẹ Jonathan, nípa èyí náà ni ó fi lànà fún APC láti “gba ọ̀pá àṣẹ."
Ní ọdún-un 2014 àwọn alátìlẹ́yìn Ààrẹ àná ààrẹ Jonathan àti ẹgbẹ́ olóṣèlú Peoples’ Democratic Party (PDP) fi “àwọn ọ̀kan-ò-jọ̀kan irọ́" léde ní orí ẹ̀rọ-ayélujára láti tako Ezekwesili.
Dókítà náà sọ nínú àtẹ̀jáde àwòrán-olóhùn Twitter kan ti ọjọ́ 14, oṣù Igbe ní ìsààmì ọdún mẹ́fà tí àwọn ọmọdébìnrin náà ti di àwátì wí pé: “kí á má purọ́ wọ́n tàbùkù mi, wọ́n sì ṣe kèéta…"
Àwọn ẹlẹ́nu èké sọ wí pé ìgbónára àì rí ipò nínú ìjọba Jonathan ló ń mú Ezekwesili tẹpẹlẹ mọ́ ìgbárùkù ti ọ̀ràn àwọn ọmọ tí ajínigbé jí gbé.
Bí ó ti ṣe sọ, àwọn tí ó kọ ẹnu ẹ̀gbin sí i lórí ayélukára-bí-ajere lérò “wí pé torí kí wọ́n ba fi òun j'òye mínísítà ni òun ò fi mẹ́nu kúrò lọ́ràn àwọn ọmọdébìnrin Chibok."
“Báwo ni yó ṣe jẹ́ bẹ́ẹ̀ lẹ́yìn tí mo kọ ipò mínísítà ní ọdún mẹ́ta sẹ́yìn kí àwọn ọmọdébìnrin Chibok ó tó di ìgbẹ̀sìn?
" Ezekwesili wí nínú àwòrán-olóhùn Twitter náà.
Ó di ọ̀kan nínú àwọn òǹdíje sí ipò ààrẹ ọdún-un 2018, ṣùgbọ́n ó ju ọwọ́ sílẹ̀ nígbà ó yá.
Ní orí Twitter, Ezekwesili mú ìbànújẹ́ rẹ̀ wá sí ìrántí: “Ẹ̀dùn ọkàn ni fún mi pé àwọn ọmọdé tí a rán nílé ìwé di pípa bí ẹran dé ibi wí pé àwọn òbí wọn kò lè dá àwọn ọmọ wọn mọ̀."
Àmọ́ ìṣààta ti olóṣèlú nípa ìgbésẹ̀ ìpolongo #BBOG ti gbé ìbínú tòun t'ìbánújẹ́ rẹ̀ mì.
#ArewaMeToo àti NorthNormal
Ní ọjọ́ 3, oṣù Èrèlé ọdún-un 2019, ọ̀dọ́bìnrin kan tí orúkọ rẹ̀ ń jẹ́ Khadijah Adamua gbójúgbóyà láti túwíìtì nípa ìlòkulò ajẹmára  tí ọ̀rẹ́kùnrin rẹ̀ ìgbà kan lo òun.
Adamua, ẹni tí ó ń gbé ní ìpínlẹ̀ Kano tí í ṣe àríwá-ìlà-oòrùn orílẹ̀ èdè Nàìjíríà, ti ṣáájú kọ búlọ́ọ̀gù nípa ìrírí rẹ̀ tí ó banilẹ́rù.
Ọmọ Nàìjíríà rere Fakhriyyah Hashim túwíìtì àtìlẹ́yìn rẹ̀ fún Adamua pẹ̀lú lílo àmì #ArewaMeToo:
#ArewaMeToo di ẹ̀dà ìgbésẹ̀ Èmi Náà àgbáyé #MeToo ní àríwá Nàìjíríà.
(Árẹ̀wá ni èdè-ìperí fún “Àríwá" ní èdè Haúsá) — tí ó tan ìjì àsọgbà ọ̀rọ̀ lórí ìfipábánilòpọ̀ àti irú àwọn ìwà-ipá sí àwọn obìnrin ní orí ẹ̀rọ ayélukára-wọn-bí-ajere.
Ìwà-ipá sí obìnrin wọ́pọ̀ jákèjádò orílẹ̀-èdèe Nàìjíríà.
Síbẹ̀, Relief Web sọ wí pé ní àárín oṣù Belu ọdún-un 2014 àti oṣù Ṣẹẹrẹ ọdún un 2015, àríwá-ìlà-oòrùn Nàìjíríà, pàápàá jù lọ Ìpínlẹ̀ Borno, ní àkọsílẹ̀ ìwà-ipá sí obìnrin ti pọ̀ jọjọ.
Ní agbègbè àríwá tí àwọn Mùsùlùmí pọ̀ sí jù lọ, àsọgbà nípa orí ọ̀rọ̀ èèwọ̀ wọ̀nyí ṣòro, tí ó máa pàpà sọ àwọn tí ó ń jìyà ìpalára sì ìpa kẹ́kẹ́.
Ìbínú #ArewaMeToo ní orí ẹ̀rọ-ayélujára ṣe àtọ́nà ìyíde ìfẹ̀hònúhàn ìta gbangba NorthNormal ní Bauchi, Kano, àti Niger.
Ìyíde ọlọ́jọ́ mẹ́ẹ̀ẹ́dógún ti NorthNormal wá sáyé nínú oṣù Belu ọdún t'ó kọjá ní àwọn ìpínlẹ̀ mẹ́jọ ní òkè Ọya àti ní Abuja.
Wọ́n rí ipa rere látàrí ìyíde tí àwọn aṣòfin “sì rí ìdí tí ó fi yẹ kí àwọn gbọ́ sí àwọn ọ̀dọ̀ ìbílẹ̀" lẹ́nu torí wọ́n ń “lé iwájú nínú ìjà fún VAPP," Hashim ṣàlàyé ọ̀rọ̀.
Hashim tẹ̀síwájú wí pé," síbẹ̀, ní Ìpínlẹ̀ Sokoto, ìjọba ń kó àwọn tí ó ń yíde NorthNormal".
Àwọn ọlọ́pàá ṣe ọ̀kan lára àwọn olórí ìbílẹ̀ tí í ṣe alágbèékalẹ̀ ìyíde náà ṣìbáṣìbo.
Lẹ́yìn wá, ọba Sokoto, tí í ṣe olórí àwọn Mùsùlùmí orílẹ̀ èdè Nàìjíríà fagilé ìwọ́de.
Gẹ́gẹ́ bí Hashim ti ṣe wí, NorthNormal súyọ láti ara àmì #ArewaMeToo, tí ó sì ní èta méjì: ìgbàwí fún “ìṣàmúlò Ìfòfinde Ìwà-ipá sí àwọn Ènìyàn (VAPP)," àti ìléwájú nínú ìtàkùrọ̀sọ “onírúurú ìwà-ipá sí obìnrin àti àṣà ìfipábánilòpọ̀ jákèjádò àríwá Nàìjíríà."
Àbà Òfin Ìwà-ipá sí Àwọn Ènìyàn (Ìfòfindè) ọdún-un 2015 di títọwọ́bọ̀ lọ́jọ́ 23, oṣù Èbìbí, ọdún-un 2015.
Lábẹ́ Àbá VAPP — ìlọsíwájú òfin ìjìyà ẹ̀ṣẹ̀ orílẹ̀ èdè Nàìjíríà — àbá ìwà-ipá sí àwọn obìnrin jẹ́ ẹ̀ṣẹ̀ lábẹ́ òfin.
Lára rẹ̀ ni ìfipábánilòpọ̀, nína aya, ìfipálé aya jáde nílé, ìfipá sọ obìnrin di adábùkátà gbọ́ tàbí ìjìyà ti ọrọ̀-ajé, àṣà opó tí ó ń fa ìpalára, dídábẹ́ fún obìnrin tàbí gígé ida, àti/tàbí ìkọ̀sílẹ̀ ọmọ.
Ní Nàìjíríà, ẹ̀wọ̀n gbére ni ìjìyà ìfipábánilòpọ̀.
Ọmọdé lè fi ara gbá ẹ̀wọ̀n ọdún 14.
Bí ó bá jẹ́ ọ̀ràn ìfipábánilòpọ̀ ẹni púpọ̀, ẹ̀wọ̀n ọdún 20 ni àwọn ẹlẹ́sẹ̀ yóò fi gbára láì san owó ìtanràn.
Síbẹ̀, Abala 47 ti Àbá òfin VAPP fi lélẹ̀ wí pé Abuja, olú ìlú orílẹ̀ èdè Nàìjíríà nìkan ni òfin yìí ti f'ẹsẹ̀ rinlẹ̀.
NorthNormal àti àwọn iléeṣẹ́ mìíràn ti ń polongo kí gbogbo ìgbìmọ̀ aṣòfin ìpínlẹ̀ 36 ó sọ àbá yìí d'òfin.
Àtakò àwọn alágbàwí
Ọdún kan lẹ́yìn tí #ArewaMeToo gba ìgboro, Hashim sọ fún Ohùn Àgbáyé wí pé adi ìgbàwí wọn tí ó tú “ìbàjẹ́ àwùjọ jáde," ó sì tún ní arapa tirẹ̀.
Hashim ní ìrírí ìyọlẹ́nu lórí ayélujára nígbà tí ẹgbẹ́ rẹ̀ kojú “ẹnìkan tí ó máa bá àwọn ọmọdé lò ní ṣísẹ̀ntẹ̀lé kiri àdúgbò" ẹni tí ó ń ṣiṣẹ́ ní iléeṣẹ́ ìṣúná-owó gẹ́gẹ́ bí ìgbàwí orí ayélujára wọn.
Ó sọ fún Ohùn Àgbáyé:
A ṣe ìfilọ́lẹ̀ ìpolongo tako rẹ̀ [abọ́mọdé sùn], kí ó bá gba ìwé ìyọniníṣẹ́ láti ọwọ́ mínísítà; àwọn kan kò fẹ́ bẹ́ẹ̀ torí ìdí èyí ni wọ́n ṣe gbé ìgbésẹ̀ ìpolongo ìyọlẹ́nu orí ayélujára láti sọ #ArewaMeToo di èyí tí ó lòdì sí òfin.
Gẹ́gẹ́ bí Hashim ṣe sọ, àwọn ayọnilẹ́nu gbèrò láti sọ ArewaMeToo di ohun tí ó tasẹ̀ àgẹ̀rẹ̀ sí òfin nípa “síso ArewaMeToo pọ̀ mọ́ LGBTQ [obìnrin-tó-ń-fẹ́-obìnrin, ọkùnrin-tí-ó-ń-fẹ́-ọkùnrin, àwọn abo àti akọ tí ó yíra padà di akọ tàbí abo àti àwọn ènìyàn tí ó ṣe àjèjì tí kò sí ní ìbámu] àti “ète wọ́n ṣiṣẹ́ bí ìyọlẹ́nu orí ayélujára ṣe ń lékún sí i".
Ní orílẹ̀ èdè Nàìjíríà, ìgbéyàwó láàárín ọkùnrin àti ọkùnrin lòdì sófin bẹ́ẹ̀ náà ní abẹ́ òfin Sẹ́ríà àti òfin ìfìyàjẹ ẹlẹ́sẹ̀, ìbálòpọ̀ ihò ìdí àti ìbálòpọ̀ láàárín obìnrin àti obìnrin ní ìjìyà ní àwọn ìpínlẹ̀ kan.
Nípasẹ̀ dída ìgbésẹ̀ ìpolongo Hashim papọ̀ mọ́ ẹ̀tọ́ LGBTQ, àwọn ènìyàn ní orí ẹ̀rọ-ayélujára lọ́ ìpolongo wọn po wọ́n sì pe #ArewaToo àti NorthNormal ní ohun tí kò tọ́.
Bí-ó-ti-wù-kí-ó-rí, Ohùn Àgbáyé kò rí àyè sí àwọn túwíìtì tí ó sọ ìgbésẹ̀ ìpolongo Hashim ní ìjà fún ẹ̀tọ́ LGBTQ.
Síbẹ̀, Hashim ṣe àtẹ̀jáde àwọn ọ̀rọ̀ ìrètí sí orí Twitter:
Fakhriyyah Hashim, ọ̀kan lára àwọn olùdásílẹ̀ #ArewaToo àti NorthNormal (a gba àṣẹ láti lo àwòrán rẹ̀.
Ó sọ wí pé gbogbo ìrírí yìí ran òun lọ́wọ́ láti “ní ìfarada tí ó pọ̀":
Ìrírí mi nípa ìgbóhùnsókè lórí ọ̀rọ̀ òṣèlú ní orí Twitter fún ìṣèjọba tí ó dára, ti kọ́ mi ní ìfaradà, àmọ́ ìyẹn kò mú mi gbaradì fún ọ̀kan-ò-jọ̀kan ìtakò tí a fojú rí látàrí ìpolongo ArewaMeToo àti NorthNormal.
Àmọ́pé mo fi gbogbo rẹ̀ ṣe osùn mo fi para n ò sì jẹ́ kí ó fà mí sẹ́yìn, mo bẹ̀rẹ̀ sí ní í ní ìrẹ̀wẹ̀síọkàn nípa ìṣèjọba Àríwá orílẹ̀ èdè Nàìjíríà àti bí wọ́n ṣe fi ọwọ́ mú ìwà ìfipábánilò… Lẹ́yìn ìkọlù kọ̀ọ̀kan, a máa ń ní okun àti agbára láti tẹ̀síwájú nítorí ìtakò mú wa rí bí àṣà ìdákẹ́ rọrọ ti ṣe rinlẹ̀ tó ní àwùjọ àti pé bí a bá fi àyè gba ìpanumọ́, a jẹ́ wí pé oko ìparun ni à ń fi orí lé.
Ó ṣeni láàánú, Hashim àti Ezekwesili ṣì ń janpata pẹ̀lú ìyà “àìsí àánú ọmọlàkejì" tí ó dìrọ̀ mọ́ ọ̀ràn ìwà ìjìyà àwọn obìnrin lórí ayélujára àti lójú ayé tòótọ́.
Ní ti Hashim, “ìmọ̀ọ́mọ̀ ṣààta ìgbésẹ̀ tí ó ń gbèrò láti fi ohùn fún àwọn tí ó ń jìyà ìfarapa" nira láti gbá mú.
Àròkọ yìí jẹ́ ọ̀kan lára àkànṣe iṣẹ́, “ Orísun ìdánimọ̀: òfin gbàgede orí ẹ̀rọ-ayélujára bí ajere tí ń gbégi dínà ìdàgbàsókè ọ̀rọ̀ sísọ ní Ilẹ̀ Adúláwọ̀".
Àtẹ̀jáde yìí ṣe ìbéèrè ipa ìdánimọ̀ ọ̀rọ̀ ìkórìíra tẹ̀gbintẹ̀gbin tàbí ìyàsọ́tọ̀ọ̀tọ̀ tí ó dá fìrìgbagbòó lórí èdè tàbí agbègbè ilẹ̀ ayé, àṣìwífún àti ìyọlẹ́nu (pàápàá jù lọ ìyọlẹ́nu àwọn ajàfẹ́tọ̀ọ́ ọmọnìyàn àti akọ̀ròyìn l'óbìnrin) lórí ẹ̀rọ ayélujára bí ajere tí ó wọ́pọ̀ ní orílẹ̀ èdè Ilẹ̀ Adúláwọ̀ méje: Algeria, Cameroon, Ethiopia, Nigeria, Sudan, Tunisia àti Uganda.
Africa Digital Rights Fund ti  Collaboration on International ICT Policy for East and Southern Africa (CIPESA) ni ó kówó fún à kànṣe iṣẹ́ yìí.
Àjọ̀dún àwọn òṣìṣẹ́: Abẹnugan ilé-ìgbìmọ̀ asojú rọ òṣìṣẹ́ láti tẹramọ́ isẹ́ Abẹnugan ilé-ìgbìmọ̀ asojú  lórílẹ̀ èdè Nàíjíríà, Femi Gbajabiamila,ti gbósùbà fún àwọn òṣìṣẹ́  orílẹ̀ èdè yìí bí wọ́n ṣe ń darapọ̀ mọ́ àwọn akẹgbẹ́ wọn láti sàmìsí ayẹyẹ àjọ̀dún àwọn òsìsẹ́ lágbàáyé.
Ọ̀gbẹ́ni Gbàjàbíàmílà  ní bó tilẹ̀ jẹ́ pé ayẹyẹ yìí wáyé láìsí ariwo nítorí ètò  kónílé –gbélé  tí gbogbo orílẹ̀ èdè àgbáyé  wà látàrí ìtànkálẹ̀ aàrùn COVID-19 tí gbogbo àgbáyé ń kojú.
Nínú àtẹ̀jáde kan  tí olùrànlọ́wọ́ abẹnugan lórí ìròyìn  àti ìkéde, , Lanre Làsísì fi síta láti ọwọ́ abẹnugan ilé ìgbìmọ̀ asojú, , Fémi Gbàjàbíàmílà láti  fi kí àwọn òṣìṣẹ́ fún àjọ̀dún ayẹyẹ tí wọn ń ṣe  àti láti fi gbósùbà fún àwọn òṣìṣẹ́ ọ̀hún lórí ipa ribi-ribi tí wọn ń kó láti bí ọ̀pọ̀lọpọ̀ ọdún , ní èyí tí ó ti mú ìdàgbàsókè lọ́pọ̀lọpọ̀ bá orílẹ̀ èdè Nàíjíríà.
May Day: Abẹnugan ilé-ìgbìmọ̀ asòfin àgbà gbósùbà fún àwọn òṣìṣẹ́ Abẹnugan ilé-ìgbìmọ̀ asòfin àgbà lórílẹ̀ èdè Nàíjíríà, Ahmad Lawan,ti gbósùbà fún àwọn òṣìṣẹ́  orílẹ̀ èdè yìí bí wọ́n ṣe ń darapọ̀ mọ́ àwọn akẹgbẹ́ wọn láti sàmìsí ayẹyẹ àjọ̀dún àwọn òṣìṣẹ́ lágbàáyé.
Asòfin Lawan wá tún gbósùbà fún gbogbo àwọn òṣìṣẹ́ fún gudugudu méje , yàyà mẹfà tí wọ́n ń ṣe àti ìwà akínkanjú láti mú orílẹ̀ èdè Nàíjíríà kúrò nínú  òṣì àti àwọn ìpèníjà lẹ́nu isẹ́.
Ó tẹ̀síwájú pé “ ọ̀nà tó dára jùlọ láti mọ rírì ipa ribi-ribi tí àwọn òsìsẹ́ ń kó  láwùjọ ní láti  mójútó ètò ìgbáye-gbádùn wọn.
“Gẹ́gẹ́ bí ilé- ìgbìmọ̀ asòfin, a ti setán láti fọwọ́sowọ́pọ̀ pẹ̀lú ẹgbẹ́ àwọn òsìsẹ̀ láti sòfin tó lòdì ṣí wíwu ìwà ìbàjẹ́ sí àwọn ósìsẹ lẹ́nu isẹ́.
" Abẹnugan ilé ìgbìmọ̀ aṣòfin ni ayẹyẹ ọjọ́ àwọn òṣìṣẹ́ tọdún yíì wáyé lásìkò tí  gbogbo orílẹ̀ èdè àgbáyé ń kojú àjàkálẹ̀ aàrùn COVID-19.
Abẹnugan wa rọ gbogbo àwọn òsìsẹ́ lórílẹ̀ èdè Nàíjíríà láti máa tẹ̀lé ètò ìlànà ti àjọ tó ń mójútó ètò ìlera àti NCDC là sílẹ̀ nípa mímójútó ètò ìlera wọn láti dẹ́kun  àjàkálẹ̀ aàrùn COVID-19 lórílẹ̀ èdè Nàíjíríà.
COVID-19: Àwọn ènìyàn mẹ́rìnlènígba (204) míràn tún jẹyọ lórílẹ̀ èdè Nàíjíríà Àwọn ènìyàn mẹ́rìnlènígba (204) míràn tún ti jẹyọ tí wọ́n ní ààrùn Corona (COVID 19 )  lórílẹ̀ èdè Nàíjíríà.
ní èyí tí ó jẹ́ kí iye àwọn tó ní ààrùn Corona jẹ́ méjídínláàdọ́rindíngbẹ̀rúnméjì(1932), nígbà tí àwọn ènìyàn bí mọ́kàndínlógúnlélọ́ọ̀dúnrún (319 )  tí gba ìwòsàn , tí àwọn ènìyàn méjídínllọ́gọ́ta (58) sì ti jẹ́ Ọlọ́run nípè.
Àjọ tó ń gbógun ti àjàkálẹ̀ aàrùn  lórílẹ̀ èdè Nàíjíríà (NCDC) ló kéde yìí lórí ẹ̀rọ Twitter wọn, @NCDC.
204 new cases of #COVID19 reported;80-Kano45-Lagos12-Gombe9-Bauchi9-Sokoto7-Borno7-Edo6-Rivers6-Ogun4-FCT4-Akwa Ibom4-Bayelsa3-Kaduna2-Oyo2-Delta2-Nasarawa1-Ondo1-Kebbi11:50pm 30th April- 1932 confirmed cases of #COVID19 in NigeriaDischarged: 319Deaths: 58 pic.
twitter.
com/CIZtojz5UR .
COVID-19: A ti gba ìròyìn díẹ̀ lórí ohun tó sẹlẹ̀ ní Kano- Dr Osagie Mínísítà fún ètò ìlera lórílẹ̀ èdè Nàíjíríà, Dr Osagie Ehanire ti ní àwọn ti rí ìròyìn díẹ̀ gbà nípa ìsẹ̀lẹ̀ tó ń fa ikú òjijì ní ìpínlẹ̀ Kánò.
Minista sọ̀rọ̀ yìí lásìkò ètò ìfọ̀rọ̀wánilẹ́nuwò ojoojúmó tí ìgbìmọ̀ ìjọba àpapọ̀ tó ń mójútó gbígbógun tì aàrùn COVID-19 ń se pẹ̀lú àwọn akọ̀ròyìn nílùú Àbújá.
Ó tún tẹ̀síwájú pé àwọn sí ń retí gbogbo ìròyìn nípa ìsẹ̀lẹ̀ ikú òjijì tò ń wáyé ní ìpínlẹ̀ Kánò , eléyìí sì ni yóò ràn wọ́n lọ́wọ́ láti gbé ìgbésẹ̀ nípa pípèsè ètò ìrànwọ́  ìrìnsẹ̀ , àwọn  onímọ̀ àti ètò ẹ̀kó tí wọn yóò  fún ìpínlẹ̀ Kánò láti dẹ́kun aàrùn  COVID-19.
Dókítà Ehanire , wá rọ àwọn òsìsẹ́ ètò ìlera làti maa tẹ̀lé ètò ìlànà láti dáàbò bò ara wọn nígbà gbogbo  kí wọn máa bàa lùgbàdì aàrùn COVID-19 tàbí fí ara wọn sínú ewu.
Adémọ́lá Adépọ́jú.
Kò tíì ṣí ọjọ́ kan ní pàtó nígbà tí ilé-ìwé yóò wọlé- Emeka Nwajiuba Mínísítà ìpínlẹ̀ fún ètò ẹ̀kọ́ lórílẹ̀ èdè Nàíjíríà, Emeka Nwajiuba ti ní ohun kò leè sọ ọjọ́ tàbí ìgbà tí àwọn akẹ́kọ̀ọ́ yóò padà lọ sí ilé-iwé wọn.
Mínísítà tẹ̀síwájú pé kí àwọnkò ní jẹ́ kí ilé-ìwé padà sẹ́nu isẹ́ àyàfi ìgbà  tí ààrẹ Muhammadu Bùhárí bá sọ nípa bí àdínkù yóò se dé bá ètò kónílé-gbélé láti dẹ́kun aàrùn  COVID-19.
Nwajiuba  tún sọ pé ìjọba kò ní fi ẹ̀mí àwọn akẹ́kọ̀ọ́ wéwu , ó wá kìlọ̀ fún àwọn olùdarí ilé-ìwé láti máa  se bẹ̀rẹ̀ ètò ẹ̀kọ́ nílé-ìwé wọn àyàfi ọjọ́ tí ìjọba bá kéde rẹ̀ pé kí ilé-ìwé wọlé.
Mínísítà tún tẹ̀síwájú pé gbogbo àwọn ìdánwò sí ilé-ẹ̀kọ́ gíga àti àwọn ètò ìdánwò miíràn  ( WAEC) ni wọ́n ti sún síwájú báyìí títí di ìgbà tí ìjọba yóò fi ríi pé àwọn  ètó ìlànà  ẹ̀kọ́ tí wọn là sílẹ̀ fún àwọn akẹ́kọ̀ọ́ tí yé wọn.
Ó tún ní“Níbáyìí a ti ní tábìlì ètò ìlànà ẹ̀kọ́ fún àwọn ìpínlẹ̀ mọ́kànlélọ́gbọ̀n  nínú ìpínlẹ̀ mẹ́rìndínlógójì tí a ní lórílẹ̀ èdè Nàíjíríà ,tí wọn yóò ti máa gba ẹ̀kọ́ láti oríi móhùn –máwòrán ,tábìlì yíí wá ní ìbámu pẹ̀lú ìlànà ètò ẹ̀kọ́ tí ìjọba ìpínlẹ̀  sùgbọ́n  ìjọba àpapọ̀ pèsè ètò ìlànà ẹ̀kọ́ tíwọn lórí ẹ̀rọ ayélujára nìkan.
Kò gbọdọ̀ ṣí ilé-ìwé aládàáni kankan tó gbọ́dọ̀ bẹ̀rẹ̀ isẹ́ – Minisita FCT Mínísítà fún ìlú Àbújá, Alhaji Muhammad Musa Bello ti sèkìlọ̀ fún gbogbo àwọn olùdarí ilé-ìwé aládàáni tó wà nílùú Àbújá tí wọ́n ti ń sọ fún gbogbo àwọn òbí àti akẹ́kọ̀ọ́ pé wọn kò ní pẹ́ bẹ̀rẹ̀ isẹ́ láìpẹ́ fún sáà kẹta (3rd) fún ti ọdún 2019/2020 tí a wàyìí láti sọ́ra, kí wọ́n máa ba fojụ winá òfin ìjọba.
Akọ̀wé àgbà fún ètò ẹ̀kọ́ nílùú Àbújá, Umaru Máráfá  ló sọ̀rọ̀ yíì nínú àtẹ̀jáde kan tí ó gbé jáde lọ́jọ́ ìsẹ́gun pé ètò ẹ̀kọ́  kò ní tíì bẹ̀rẹ̀ nílé ìwé kankan tó wà nílùú Àbújá báyìí àyàfi ọjọ́ tí ilé-isẹ́  akọ̀wé àgbà fún ètò ẹ̀kọ́ bá fọwọ́sí.
“ À ń rọ gbogbo àwọn olùdarí ilé-ìwé aládàáni láti jẹ́ kí gbogbo ilé-ìwé wọn wà ní títìpa,wọn kò gbọdọ̀ gbìyànjú láti  ṣí ilé-ìwé ọ̀hún láìjẹ́ pé àsẹ tàbí ìlànà tí wọn yóò tẹ̀lé wá láti ọ̀dọ̀ ilé-isẹ́ FCTA.
“ Gbogbo àwọn tó bá tàpá ṣí  òfin yìí ni yóò fojú winá òfin ìjọba.
Máràfá tún tẹ̀síwájú pé ilé-isẹ́  FCTA  tó ń mójútó ètò ẹ̀kọ́ tí pinnu láti bẹ̀rẹ̀ ètò ẹ̀kọ́ nìpa lílo ìmọ̀ ẹ̀rọ ayélujára, tí wọn yóò sí máa lo ẹ̀rọ móhùn-máwòrán láti máa fi kọ àwọn akẹ́kọ̀ọ́ ní ètò ẹ̀kọ́ lásìkò ètò kónílé-gbélé yìí.
Ọ̀R̀Ọ ÀÀRẸ MUHAMMADU BUHARI ṢÍ  ỌMỌ ORÍLẸ̀ ÈDÈ NÀÍJÍRÍÀ LÓRÍ Ẹ̀RỌ MÓHÙN-MÁWÒRÁN Ọ̀R̀Ọ ÀÀRẸ ORÍLẸ̀ ÈDÈ NÀÍJÍRÍÀ, MUHAMMADU BUHARI,NÍPA ÒFIN KÓNÍLÉ-GBÉLÉ NÍ ÀWỌN ÌPÍNLẸ̀ EKO, OGUN ÀTI ÌLÚ ABUJA, FCT  , LÓRÍ  ÌTÀNKÁLẸ̀ ÀÀRÙN COVID- 19 , NÍ ÈYÍ TÓ WÁYÉ NÍLÙÚ ÀBÚJÁ LỌ́JỌ́ AJÉ, ỌJỌ́ KẸTÀDÍNLỌ́GBỌ́N, OSÙ KẸRIN ,ỌDÚN ,2020 (MONDAY, 27th APRIL, 2020).
Ẹ̀yin ọmọ Nàíjíríà tòótọ́ 2.
Mo gbósuba fun ìwà akínkanjú àti òótọ́ yín  sí orílẹ̀ èdè yìí nípa gbígbógun ti ìtànkálẹ̀ ààrùn COVD-19 tó jẹ́ ìpèníjà ní ìran wa yìí.
Ní́wòyí àná, tí ó jẹ́ ọjọ́ kẹrìndínlọ́gbọ̀n, osù kẹrin ,ọdún,2020 , (26th April 2020), ni ìròyìn fihàn pé àwọn miliọnu mẹ́ta ènìyàn ló ti ní ààrùn COVID-19  lágbàáyé , tí àwọn ẹgbẹ̀rún ẹ̀ẹ́dẹ́gbàárun ènìyàn ṣi ti gba ìwòsàn.
Sùgbọ́n ó seni láàánú pé àwọn igba ẹgbẹ̀rún ènìyàn ló ti jẹ́ Ọlọ́run nípè ( tí wọ́n ti kú).
Ètò kónílé –gbélé ṣì ń tẹ̀síwájú ní ìpínlẹ̀ Èkó,Ògùn àti Àbújá 5.
A ó se àdínkù sí ètò kónílé –gbélé ní ọjọ́ kẹrin, osù karùn ún, ọdun 2020 yii.
Àwọn ilé-isẹ́ kọ̀ọ̀kan tí a bá fọwọsí yóò bẹ̀rẹ̀ isẹ́ ní ọjọ́ kẹrin, osù  karùn ún, ọdún 2020 yìí láti aago mẹ́jọ òwúrọ̀  títí di aago mẹ́fà àsálẹ́.
Ètò ìgbélé yóò wà láti aago mẹ́jọ̀ àsálẹ́  títí di aago mẹ́fà òwúrọ̀.
Gbogbo àwọn ilé-ìjọ́sìn(mọsalasi ati sọọsi) ilé- ijó tàbí ibi-ayẹyẹ yóò ṣì wà ní títì pa.
Kò ní sí ìrìnàjò láti ìpínlẹ̀ kan lọ sí òmíràn.
Ìpínlẹ̀ Kano yóò ní ètò kónílé-gbélé fún ọ̀sẹ̀ méjì gbáko 11.
Mo dúpẹ́  lọ́wọ́  ẹgbẹ́ àwọn gómìnà , àwọn ìgbìmọ̀ ìjọba àpapọ̀ tó ń gbógun ti ààrùn COVID-19  fún isẹ́ ribi—ribi tí wọ́n ń ṣe lóòre-kóòrè.
Mo ní ìdánilójú pé , pẹ̀lú ìfọwọ́sowọ́pọ̀ wọn, àseyọrí yóò wà.
Mo tún fẹ́ dúpẹ́  lọ́wọ́ àwọn ilé-isẹ́ ńlá, àwọn aláàánú,àjọ ìsọkan àgbáyé, àjọ aláwọ̀ funfun(European Union), àwọn ọ̀rẹ́ orílẹ̀ èdè yìí,àwọn akọròyìn ati awọn olùrànlọ́wọ́ wa fún àtìlẹ́yìn tí wọn ń ṣe fún wa.
Ní ìparí ,mo tún fẹ́ dúpẹ́  lọ́wọ́ gbogbo àwọn ọmọ orílẹ̀ èdè Nàíjíríà fún sùúrù àti ìfọwọ́sowọ́pọ̀ lásìkò ìpèníjà yìí.
Mo fi ń dáa yín lójú pé ìjọba yóò sa gbogbo ipá rẹ̀ láti gbé ìgbésẹ̀ nípa dídàbò bo ẹ̀mí àti ìwà láàyè gbogbo tonílé-tàlejò orílẹ̀ èdè yìí.
Mo dúpẹ́  pe ẹ fetí sílẹ̀ fún mi, kí Olọ́run bùkún fún orílẹ̀ èdè Nàíjíríà.
Ètò ààbò gbogbo ọmọ orílẹ̀ èdè Nàíjíríà ló jẹ mí lógún jùlọ – Aarẹ Buhari Àarẹ orílẹ̀ èdè Nàíjíríà, Muhammadu Buhari ti sọ pé ètò ààbò gbogbo ọmọ orílẹ̀ èdè Nàíjíríà ló jẹ òun lógún jùlọ “pàápàá jùlọ ní àsìkò tí ìpèníjà àti àiròtẹ́lẹ̀  wọ̀nyí wà".
Ààrẹ sọ̀rọ̀ yíi lórí ẹ̀rọ́ móhùn-máwòrán lásìkò tó ń bá gbogbo ọmọ orílẹ̀ Nàíjíríà sọ̀rọ̀ lọ́jọ́ Ajé ,ọjọ́ kẹtàdínlọ́gbọ̀n,osù kẹrin, ọdún ,2020.
( 27th of April, 2020).
Àarẹ  Buhari ní bó tilẹ̀ jẹ́ pé ìjọba òun ń sa ipá láti rí i pé ètò àabò tó múná-dóko wà fún ẹ̀mí àti dúkìá àwọn ènìyàn síbẹ̀ ìjọba oun kò ní fàyè gba ìwà títẹ ẹ̀tọ́ -ọmọnìyàn lójú láti ọwọ́ àwọn agbófinró.
“ Ìròyìn tí mo gbọ́ bà mí nínú jẹ́ lọ́pọ̀lọpọ̀, mo fi ń dá gbogbo ọmọ orílẹ̀ èdè Nàíjíríà lójú pé,àwọn ẹlẹ́sẹ̀ kò ní lọ láìjìyà lábẹ́ òfin.
" Àarẹ wa rọ gbogbo ọmọ orílẹ̀ èdè Nàíjíríà láti fọwọ́sowọ́pọ̀ pẹ̀lú àwọn agbófinró lásìkò tí wọn bá pàdé wọn.
COVID-19: Ààrẹ Buhari pàsẹ ètò kónílé-gbélé ní ìpínlẹ̀ Kano Ààrẹ orílẹ̀ èdè Nàíjíríà,Muhammadu Buhari ti pàsẹ pé kí ètò kónílé-gbéle bẹ̀rẹ̀ ní pẹrẹu ní ìpínlẹ̀ Kano tí ó jẹ́ Àríwá ìwọ oòrùn orílẹ̀ èdè Nàíjíríà látàrí bí àwọn ènìyàn se ń kú ikú òjijì ní ìpínlẹ̀ náà.
Àarẹ Buhari sọ̀rọ̀ yíi lórí ẹ̀rọ móhùn-máwòrán pé ètò kónílé-gbélé ọ̀hún yóò wà fún ọ̀sẹ̀ méjì gbáko ní ìpínlẹ̀ Kánò.
Àarẹ tún sọ pé“Ìjọba àpapọ̀ yóò fi àwọn irinsẹ́ àti òsìsẹ́ ránsẹ́ sí ìpínlẹ̀ Kano láti ran ìpínlẹ̀ ọ̀hún lọ́wọ́ , lọ́nà àtidẹ́kun àarùn Corona, kí ó máà bàá tàn lọ sí ìpínlẹ̀ míràn tí ó sún mọ́ wọn.
" Àarẹ tún sọ pé  àwọn arìnrìnàjò láti ìpínlẹ̀ kan lọ sí ìpínlẹ̀ míràn ló fa ìtànkálẹ̀ àarùn tó wáyé ní ìpínlẹ̀ Kano.
Ọmọ orílẹ̀ èdè Nàíjíríà mẹ́tàlá ló padà sílè láti Togo: NIS Ile-isẹ́ tó ń mójútó eto ìwé ìrìnnà àti ìrìnnà lórílẹ̀ èdè Nàíjíríà  sọ pẹ́ àwọn ọmọ orílẹ̀ èdè yìí mẹ́tàlá ní àwọn ti rí gb̀a láti orílẹ̀ èdè Lome, Togo àti Seme-Krake.
Agbẹnusọ fún ilé-isẹ́ náà, ọ̀gbẹ́ni  Sunday James ló sọ̀rọ̀ yíí nínú àtẹ̀jáde kan tí ó jáde lọ́jọ́ Àikú nílùú Àbújá ,sọ pé àwọn tí ó padà wá sílé ọ̀hún jẹ́ akọ́sẹ́-mọsẹ́  tí wọn lọ sisẹ́ nílé-isẹ́ tó wà ní orílẹ̀ èdè Tógò.
Gẹ́gẹ́ bí ọ̀gbẹ́ni  James,se sọ , ó ní àwọn ènìyàn mẹ́tàlá ọ̀hún ni wọ́n ti fà wọ́n lé àwọn òsìsẹ́ ilé-ètò ìlera tí ìpínlẹ̀ Èkó lọ́wọ́ fún àyẹ̀wò àarùn Corona.
“Bákan náà ni a tún sọ fún wọn pé kí wọn wà ní ìgbélé gẹ́gẹ́ bí ìlànà àjọ tó ń gbógun ti àjàkálẹ̀ àarùn(NCDC) ṣe làá sílẹ̀ fún àwọn tí wọ́n bá sẹ̀sẹ̀ dé láti ilẹ̀ òkèèrè, ni èyí láti dẹ́kun àarùn Corona.
" James tún sọ pé ẹnu bodè  Seme-Krake jẹ́ ojú ọ̀nà tí ó gba orílẹ̀ èdè Nàíjíríà wọlé tàbí jáde , tí ó sì tún pa àlà  pẹ̀lú orílẹ̀ èdè Benin.
Ó ní ilé-isẹ́ tó ń mójútó ètò ìrìnnà  ìyẹn  NIS  kò káàrẹ́ láti mójútó àwọn ẹni bodè wọ̀nyí.
Ó tẹ̀síwájú pé ilé-isẹ́ NIS kò ní káàrẹ́ láti máa mú àwọn tó bá fẹ́ gbọ̀nà ẹ̀bùrú láti wọlé sí orílẹ̀ èdè Nàíjíríà, ó tún wá rọ àwọn tó bá fẹ́ wọ orílẹ̀ èdè Nàíjíríà láti máa gba ẹnu ibodè tí ìjọba fọwọ́sí gẹ́gẹ́ bí adarí ilé-isẹ́ tó ń mójútó  ètò ìrìnnà, ọ̀gbẹ́ni  Muhammad Bàbándédè se rọ àwọn arìnrìnàjò láti sọ́ra nípa gbígba ọ̀nà ẹ̀bùrú , nítorí àwọn ọ̀daràn àti oníṣẹ́-ibi tí ó leè  ṣe wọ́n ní ìjàmbá.
Ààrẹ Buhari yóò bá Nàíjíríà sọ̀rọ̀ lónìí :Ǹjẹ́ ààrẹ yóò fòpin ṣí òfin kónílé -gbélè tàbí ýoò tún fi ọjọ́ kún un Ààrẹ orílẹ̀ èdè Nàíjíríà ,Muhammadu Buhari yóò máa bá gbogbo ọmọ orílẹ̀ èdè Nàíjíríà sọ̀rọ̀ lónìí yìí, ní déédé aago mẹ́jọ àsálẹ́ , ọjọ́ Ajé,ọjọ́ kẹtàdínlọ́gbọ̀n, osù kẹrin, ọdún 2020 (Monday, April 27, 2020 at 8pm).
Gbogbo àwọn omọ orílẹ̀ èdè Nàíjíríà ni wọ́n fẹ́ gbọ́ ohun tíi ààrẹ Buhari yóò sọ nípa ètò kónílé-gbélé yìí.
Olùrànlọ́wọ́ ààrẹ lórí ìròyìn àti ìkéde  ọ̀gbẹ́ni Fémi Adésínà ló kéde yìí.
Ilé ìgbìmọ̀ asojú (Reps) yóò padà sẹ́nu isẹ́ ní April 28 Ilé ìgbìmọ̀ asojú lorilẹ ede Naijiria yoo (Reps) yóò padà sẹ́nu isẹ́  ní ọjọ́ kejìdínlọ́gbọ̀n ,osu kẹrin (April 28) lẹ́yìn ìsinmi oṣù kan tí wọ́n wà látàrí ààrùn Covid-19 tó sẹlẹ̀ lórílẹ̀ èdè Nàíjíríà.
Ní ọjọ́ kẹrìnlélógún, osù kẹta ní ilé ìgbìmọ̀ asojú kọ́kọ́ bẹ̀rẹ̀ ìsinmi  ọlọ́sẹ̀ méjì wọ́n láti léè jẹ́ kí ìgbìmọ̀ tó ń mójútó ilé –asòfin pèsè ètò ààbò tó múná-dóko tí yóò dẹ́kun ìtànkálẹ̀ ààrùn COIVD-19 ní ilé-asòfin ọ̀hún sùgbọ́n lẹ́yìn ọ̀sẹ̀ kan tí wọ́n bẹ̀rẹ̀  ìsinmi ní ìjọba àpapọ̀ pàsẹ pé kí  ètò kónílé-gbélé bẹ̀rẹ̀ nílùú Àbújá àti àwọn ìpínlẹ̀ méjì tí ààrùn COIVD-19 ń bá wọ̀yá ìjà.
Nínú àtẹ̀jáde kan tí akọ̀wé ilé-ìgbìmọ̀ asojú ọ̀hún , ọ̀gbẹ́ni  Patrick Gíwá gbé jáde  láti gba àwọn ọmọ ìgbìmọ̀ asojú náà nímọ̀ràn láti tẹ̀lé ètò ìlànà tí ìjọba àpapọ̀ àti àjọ tó ń gbógun ti àjàkálẹ̀ ààrùn lórílẹ̀ èdè Nàíjíríà là sílẹ̀ àti ètò ìlànà tí ilé-ìgbìmọ̀ asojú  làà sílẹ̀ , ní èyí tí àwọn yóò fi ránsẹ́ sí àwọn ọmọ ilé-ìgbìmọ̀ asojú ọ̀hún.
Àtẹ̀jáde náà tún so pé kí gbogbo àwọn olùrànlọ́wọ́ àti òsìsẹ́ ilé ìgbìmọ̀ asòfin sí  dúró sílé láti máa se isẹ́ wọn àti pé  “a ó pè wọ́n tí a bá nílo ìrànlọ́wọ́ wọn fún isẹ́ pàtàkì kan  nílé –isẹ́.
" Tí àwọn ọmọ  ilé –ìgbìmọ̀ asojú ọ̀hún bá wọlé , wọn yóò máa jíròrò lórí ìgbésẹ̀ láti gbógun tí ààrùn Corona àti lórí ètò ọ̀rọ̀ àjẹ́ orílẹ̀ èdè yíí.
Ìjọba àpapọ̀ ń ṣe ìwádìí lórí bí àwọn ènìyàn ṣe ń kú ní ìpínlẹ̀ Kano- Minisita Mínísítà fún ètò ìlera lórílẹ̀ èdè Nàíjíríà, Osagie Ehanire, ti sọ pé ìjọba àpapọ̀  àti ìjọba ìpínlẹ̀ Kano ti bẹ̀rẹ̀ ìwádìí lórí bí àwọn ènìyàn ṣe ń kú ikú òjijì ní ìpínlẹ̀ náà.
Ehanire ní àwọn ikọ̀ tí yóò ṣe ìwádìí tí àwọn fi ránsẹ́ ṣí ìpínlẹ̀ Kano yóò máa sèpàdé pẹ̀lú gómìnà ìpínlẹ̀ Kánò  láti ṣe ìwádìí lórí ìsẹ̀lẹ̀ burúkú ọ̀hún , àmọ́sá àwọn kò ti mọ bóyá ààrùn  COVID-19 ló ń sẹlẹ̀ ní ìpínlẹ̀ náà.
Ehanire tún ní  àwọn ikọ̀ náà yóò máa se àyẹ̀wò,ìyàsọ́tọ̀ , ìtọpinpin àwọn tí wọn ti kó ààrùn ọ̀hún, láti mọ ọ̀nà tí wọn yóò gbà láti mú ètò ìdàgbàsókè bá àwọn ètò ìlànà àti yára àyẹ̀wò tí ó ti wá ní ìpínlẹ̀ náà.
“ Ìpínlẹ̀ Kano kò tíì ní ìrírí nípa ààrùn COVID-19 tẹ́lẹ̀rí , ìyàlẹ́nu ló sì ń jẹ́ fún wa bí ààrùn COVID-19 se wá ń tàn kálẹ̀ báyìí.
"Ó se é se , kí á léè dẹ́kun ààrùn yíi tí a bá lo àwọn irinsẹ́ àti àwọn ènìyàn tó múná-dóko.
Mínísítà tún ní ìpínlẹ̀ Èkó  tí ó jẹ́ pé òhun àti ìpínlẹ̀ Kano ní àwọn ènìyàn pọ̀jù sí lórílẹ̀ èdè yìí, ni àwọn irinsẹ́  àti ètò ìlànà tó múná-dóko àti pé ìpínlẹ̀ Èkó tètè dojúkọ ààrùn Corona láti dẹ́kun rẹ̀  nítorí ìrírí tí wọ́n ti ní tẹ́lẹ̀ nípa ààrùn Èbólà tó sẹlẹ̀ lọ́dún 2014.
Mínísítà tún tẹ̀síwájú pé pẹ̀lú àwọn èròjà àti irinsẹ́ ti ìpínlẹ̀ Kánò ní , bó tilẹ̀ jẹ́ pé wọ́n ń sa ipá wọn níbi tí agbára wọn dé síbẹ̀ bí ìgbà tí ènìyàn bá ń fi ikú wé oorun ni tí a bá ń fi ìpínlẹ̀ Èkó wé ìpínlẹ̀ Kano, nítorí pé iye àwọn òsìsé àti irinsẹ́ tí ìpínlẹ̀ Èkó ní, ìpínlẹ̀ Kano kò ní irú rẹ̀.
Ehanire  tún wá ní àwọn ogójì òsìsẹ́ ètò ìlera ni wọn ti ní ààrùn COVID-19 báyìí lórílẹ̀ èdè Nàíjíríà, àmọ́sá kìí se lẹ́nu isẹ́ ní wọn ti kó ààrùn Corona ọ̀hún.
Ààrẹ Buhari nìkan ló leè sọ ìgbà tí ètò kónílé-gbélé yóò parí – Minisita Mínísítà fún ètò ìlera lórílẹ̀ èdè Nàíjíríà, Osagie Ehanire ti sọ̀rọ̀ lọ́jọ́ Àìkú pé, ààrẹ Mohammadu Buhari nìkan ló leè sọ ìgbà tí ètò kónílé-gbélé  ti ààrùn Corona (COVID-19) dá sílẹ̀ lórílẹ̀ èdè Nàíjíríà yóò parí.
Mínísítà tún tẹ̀síwájú pé  ètò kónílé-gbélé tó ń lọ lọ́wọ́ yìí wà nípa bí ètò ìlànà tí gbogbo orílẹ̀ àgbáyé làà sílẹ̀.
Mínísítà sọ pé “Ààrẹ ní yóò lo ọgbọ́n rẹ̀ láti sọ nípa bí ètò kónílé-gbélé yóò se dópin lórílẹ̀ èdè yíí.
" “A mọ̀ pé ètò kónílé-gbélé yìí jẹ́ kí ìtànkálẹ̀ ààrùn COVID-19 tún dínkù lórílẹ̀ èdè Nàíjíríà.
“ Ohun tí à ń rí báyìí fihàn pé ààrùn Corona lórílẹ̀ èdè yíi kò ga ju agbára wa lọ.
COVID-19: Àwọn ènìyàn mẹ́tàdínláàdọ́rùn ún (87) míràn tún jẹyọ lórílẹ̀ èdè Nàíjíríà Àwọn ènìyàn mẹ́tàdínláàdọ́rùn ún (87) míràn tún ti jẹyọ tí wọ́n ní ààrùn Corona (COVID 19 )  lórílẹ̀ èdè Nàíjíríà.
ní èyí tí ó jẹ́ kí iye àwọn tó ní ààrùn Corona jẹ́ méjìlélọ́gọ́sànánlélẹ́gbẹ̀rún (1182), nígbà tí àwọn ènìyàn bi okòólénígba àti méjí (222 )  ti gba ìwòsàn , tí àwọn ènìyàn márùndínlógójì (35) sì ti jẹ́ Ọlọ́run nípè.
Àjọ tó ń gbógun ti àjàkálẹ̀ ààrùn  lórílẹ̀ èdè Nàíjíríà (NCDC) ló kéde yìí lórí ẹ̀rọ Twitter wọn, @NCDC.
Nínú ènìyàn mẹ́tàdínláàdọ́rùn ún (87)   tí wọ́n sẹ̀sẹ̀ jẹyọ ọ̀hún , mẹ́tàlélọ́gbọ̀n ( 33) ni ìpínlẹ̀ Eko , méjìdínlógún (22) ni ìpínlẹ̀ Borno , méjìlá ( 12) ìpínlẹ̀  Ọ̀sun,  mẹ́sán án (9) ní ìpínlẹ̀ Katsina,  ẹyọ  mẹ́rin  (4) ni ìpínlẹ̀ Kano àti Èkìtì , ẹyọ  mẹ́ta (3) ni ìpínlẹ̀ Edo ati Bauchi , ẹyọ kan (1) ni ìpínlẹ̀ Imo.
87 new cases of #COVID19 have been reported;33 in Lagos18 in Borno12 in Osun9 in Katsina4 in Kano4 in Ekiti3 in Edo3 in Bauchi1 in ImoAs at 11:55 pm 25th April there are 1182 confirmed cases of #COVID19 reported in Nigeria.
Discharged: 222Deaths: 35 pic.
twitter.
com/La5xzZZe2z .
Àjọ WHO yan Okonjo-Iweala láti jẹ́ asojú ikọ̀ tó ń gbógun ti ààrùn COVID-19 Àjọ àgbáyé fún ètò ìlera , (World Health Organisation, WHO) ti yan mínísítà fún ètò ìnáwó tẹ́lẹ̀rí lórílẹ̀ èdè Nàíjíríà, Ngozi Okonjo-Iweala gẹ́gẹ́ bí asojú ikọ̀  tuntun tí yóò máa mójútó irinsẹ́ àti ohun èlò fún ìtọ́jú ààrùn  COVID-19.
Ọ̀mọ̀wé Okonjo-Iweala ni yóò máa sisẹ́ pọ̀ pẹ̀lú onísòwò ará ilẹ̀ Britain, Andrew Witty, láti máa darí àwọn isẹ́ àkànse láti fi gbógun ti ààrùn COVID-19  fún àjọ àgbáyé.
Olùdarí  àjọ náà,Tedros Ghebreyesus, ló sọ̀rọ̀ yíí lórí ẹ̀rọ ayélujára lásìkò tí wọn ṣe ìdásílẹ̀ ikọ̀ ọ̀hún ní Geneva.
Ghebreyesus  sọ pé “Mo fẹ́ dúpẹ́ púpọ̀ lọ́wọ́ Andrew Witty àti Ngozi Okonjo-Iweala  láti  jẹ́ adarí ikọ̀ tí yóò máa mójútó àwọn irinsẹ́ àti ohun èlò fún gbígbógun ti ààrùn COIVD-19.
" Ó tún ní , "Isẹ́ àkànse yíí jẹ́ ìfọwọ́sowọ́pọ̀ àjọ àgbáyé  láti pèsè àwọn irinsẹ́, òògùn ,  abẹ́rẹ́ àjẹsára  , ohun ìtọ́jú  fún gbígbógun ti ààrùn  COVID-19  àti láti máa pín káàkiri gbogbo orílẹ̀ èdè  àgbáyé.
" Lósẹ̀ tó kọjá ni adarí àjọ ètò àgbáyé lórí ọ̀rọ̀ owó yíyá, Kristalina Georgieva, tún yan Ngozi Okonjo Iweala gẹ́gẹ́ bí ọ̀kan  lára ikọ̀ tí yóò máa sàmójútó ètò ìnáwó fún àjọ náà.
Ikọ̀ náà yóò máa sèpàdé lóòrè-kóòrè lọ́dún láti máa sàlàyé nípa ìdàgbàsókè àti ètò ìlànà tí wọn ti sẹ̀.
COVID-19: Ìyàwó ààrẹ Buhari pín àwọn ohun ilé-ìwòsàn Ìyàwó ààrẹ orílẹ̀ èdè Nàíjíríà, ìyáàfin Aisha Buhari ti pín àwọn ohun èlò ilé-ìwòsàn fún ìrànwọ́  láti gbógun ti ìtànkálẹ̀ ààrùn  Corona ìyẹn COVID-19.
Ìyáàfin Buhari wá fi ìdùnnú rẹ̀ hàn sí gbogbo àwọn tó pèsè ìrànwọ́ fún gbígbógun ti ìtànkálẹ̀ ààrùn ọ̀hún náà.
Ó ní, “orílẹ̀ èdè Nàíjíríà yóò jẹ̀gbádùn àwọn ètò ìrànwọ́ tí ẹ pèsè.
’’ Olùrànlọ́wọ́  pàtàkì fún ìyáàfin ààrẹ Buhari  lórí ètò ìlànà isẹ́ ati ìgbáyé-gbádùn àwọn obìnrin, Hajo Sani ló sojú ìyàwó ààrẹ Buhari lásìkò ayẹyẹ láti pín àwon ohun èlò ọ̀hún nílùú Àbújá.
Lára àwọn ohun èlò tí wọn pín ọ̀hún ní; àwọn ọ̀sẹ̀ ìfọwọ́ á-pa kòkòrò, àwọn òògùn òyìnbó, ohun èlò ìdáàbò bo ara, irinsẹ́, ìbọ̀wọ̀ àti asọ ìdáàbò bo.
Àwọn ohun míràn tún ní asọ ìbọ̀wọ̀ , gíláàsì ìbòjú, àwọn ohun ìbùsùn abbl.
Àwọn ìpínlẹ̀ mẹ́ta ni wọn fún ní àwọn ohun èlò wọ̀nyí , àwọn ìpínlẹ̀ náá ní Bauchi, Gombe àti ìlú Àbújá, Federal Capital Territory (FCT).
Adarí ẹ̀ka tó ń mójútó isẹ́ àkànse fún ètò ìlera àti ìgbáyé –gbádùn àwọn ènìyàn ,nílùú Àbújá ,Mathew Ashikeni, ló tẹ́wọ́gba àwọn ohun èlò ọ̀hún fún mínísítà ìlú Àbújá.
Dókítà Ashikeni ní; “Àwọn ohun èlò ìrànwọ́ náà yóò wúlò láti gbógun ti ààrùn COVID-19 ní olú-ìlú orílẹ̀ èdè Nàíjíríà, tó wà nílùú Àbújá.
’’ Ó wá fi àwọn asojú ọ̀hún lójú pé àwọn yóò  lo ohun  èlò náà  bó se tọ́ àti bó se yẹ.
COVID-19: Àwọn ènìyàn mẹ́rìnléláàdọ́fà (114) míràn tún jẹyọ lórílẹ̀ èdè Nàíjíríà Àwọn ènìyàn mẹ́rìnléláàdọ́fà (114) míràn tún ti jẹyọ tí wọ́n ní ààrùn Corona (COVID 19 )  lórílẹ̀ èdè Nàíjíríà.
ní èyí tí ó jẹ́ kí iye àwọn tó ní ààrùn Corona jẹ́ márùndínlọgọrunlélẹ́gbẹ̀rún (1095), nígbà tí àwọn ènìyàn bí méjídínláàdọ́fà (208 )  ti gba ìwòsàn , tí àwọn ènìyàn méjìlélọ́gbọ̀n (32) sì ti jẹ́ Ọlọ́run nípè.
Àjọ tó ń gbógun ti àjàkálẹ̀ ààrùn  lórílẹ̀ èdè Nàíjíríà (NCDC) ló kéde yìí lóríẹ̀rọ Twitter wọn, @NCDC.
gov ní déédé aago méjìlá kọjá ìsẹ́jú márùndínlọ́gbọ̀n,lọ́jọ́  Ẹtì ,ọjọ́ kẹrìnlélógún, Osù kẹrin,ọdún, 2020.
Nínú ènìyàn ènìyàn mẹ́rìnléláàdọ́fà (114)  tí wọn sẹ̀sẹ̀ jẹyọ ọ̀hún , ọgọ́rin ( 80) ni ìpínlẹ̀ Eko , mọ́kànlélógún (21) ni ìpínlẹ̀ Gombe , márùn ún  ( 5) ni ilu Abuja, Federal Capital Territory (FCT),  méjì (2) ní ìpínlẹ̀ Zamfara àti Edo,  ẹyọ kan (i) ni ìpínlẹ̀ Ògùn, Ọ̀yọ́, Kaduna àti ìpínlẹ̀ Sokotoa.
114 new cases of #COVID19 have been reported;80 in Lagos21 in Gombe5 in FCT2 in Zamfara2 in Edo1 in Ogun1 in Oyo1 in Kaduna1 in SokotoAs at 11:30 pm 24th April there are 1095 confirmed cases of #COVID19 reported in Nigeria.
Discharged: 208Deaths: 32 pic.
twitter.
com/NIDV1zTh9o .
Abba Kyari jẹ́ olóòótọ́ fún ààrẹ Buhari àti agbẹnusọ rere fún Amẹrika: Ìjọba Amẹrika Ìjọba orílẹ̀ èdè Amerika ti sàpéjúwe olóògbé Abba Kyari gẹ́gẹ́ bí ó ṣe jẹ́  olóòótọ́ adarí òsìsẹ́ ìjọba fún ààrẹ Buhari àti agbẹnuṣọ rere fún ìjọba orílẹ̀ Amẹrika Nínú ọ̀rọ̀ ìbánikẹ́dùn  rẹ̀ sí ààrẹ Muhammadu Buhari,igbákejì akọ̀wé àgbà ìpínlẹ̀ tó ń mójútó ètò ilẹ̀ Afrika, Tibor Nagy,ló gbósùbà fún ìwà akínkanjú tí olóògbé  Kyari,wù pàápàá jùlọ, nípa bí orílẹ̀ èdè Amẹ́ríkà se dá owó tí iye rè jẹ́ ọ́ọ̀dúnrún miliọnu dọla ($300 million) tí olóògbé Sani Abacha jígbé lọ sí orílẹ̀ Amẹrika  padà fún orílẹ̀ Nàíjíríà.
Nagy sọ pé ‘‘Kyari jẹ́ olóòótọ́ adarí òsìsẹ́ ìjọba fún ààrẹ Buhari àti agbẹnuṣọ rere fún ìjọba orílẹ̀ Amẹrika pàápàá jùlọ adarí rere fún ikọ̀ wa tó wà nílùú Àbújá.
‘‘Inú wa dùn láti bá olóògbé Kyari se àwọn  isẹ́ gidi-gidi  papọ̀ pàápàá jùlọ, nípa bí wọn se da  ọ́ọ̀dúnrún miliọnu dọla ($300 million) tí olóògbé Sani Abacha jígbé lọ sí orílẹ̀ Amẹrika  padà fún orílẹ̀ Nàíjíríà.
‘‘Ó dábàá pé kí wọn pín owó ọ̀hún sí ọ̀nà mẹ́ta láti fi ṣe àwọn isẹ́ àkànse ohun amáyédẹrùn , ní èyí láti leè jẹ́ kí ìsọ̀kan àti ètò ọ̀rọ̀ ajé túbọ̀ fẹsẹ̀ múlẹ̀ lórílẹ̀ èdè Nàíjíríà.
" Nagy sọ̀rọ̀ yíi lásìkò tó ń kẹ́dùn pẹ̀lú ìjọba àti àwọn ọmọ orílẹ̀ èdè Nàíjíríà àti ẹbí Kyari , ó ní ìjọba ̀orílẹ̀ èdè Amerika tí sèlérí láti dúró ti orílẹ̀ èdè Nàíjíríà láti gbógun ti ìtànkálẹ̀ ààrùn Corona.
Ààrẹ tún rí ìwé ìkẹ́dùn gbà láti ọwọ́ mínísítà fún Niger Delta, Usani Uguru Usani , , olókoòwò láti ìlú Kánò, Alhaji Sabiu Bàkó àti adarí àwọn òsìsẹ́,  Bataure Abdulazziz.
Adémọ́lá Adépọ́jú.
COVID-19: Àwọn ènìyàn méjìdínláàdọ́fà (108) míràn tún jẹyọ lórílẹ̀ èdè Nàíjíríà Àwọn ènìyàn méjìdínláàdọ́fà (108) míràn tún ti jẹyọ tí wọ́n ní ààrùn Corona (COVID 19 )  lórílẹ̀ èdè Nàíjíríà.
ní èyí tí ó jẹ́ kí iye àwọn tó ní ààrùn Corona jẹ́ mọ́kàndílógúndínlẹ́gbẹ̀rún (981), nígbà tí àwọn ènìyàn bí mẹ́tàdínnígba (197 )  ti gba ìwòsàn , tí àwọn ènìyàn mọ́kànlélọ́gbọ̀n (31) sì ti jẹ́ Ọlọ́run nípè.
Àjọ tó ń gbógun ti àjàkálẹ̀ ààrùn  lórílẹ̀ èdè Nàíjíríà (NCDC) ló kéde yìí lóríẹ̀rọ Twitter wọn, @NCDC.
Nínú ènìyàn mọ́kàndílógúndínlẹ́gbẹ̀rún (981) tí wọn sẹ̀sẹ̀ jẹyọ ọ̀hún , méjídínlọ́gọ́rin ( 78) ni ìpínlẹ̀ Eko , márùn ún (5) ni ìpínlẹ̀ Katsina , mẹ́rìnlá ( 14) ní ìlú Àbújá, Federal Capital Territory (FCT), márùn ún (5) ni ìpínlẹ̀ Ogun, mẹ́rin(4) ni ìpínlẹ̀ Gombe, mẹ́ta(3) ni ìpínlẹ̀  Borno,méjì  (2) ní ìpínlẹ̀ Akwa Ibom, ẹyọ kan (1 )ni ìpínlẹ̀ Kwara  ati ẹyọ kan (1 ) ni ìpínlẹ̀ Plateau.
108 new cases of #COVID19 have been reported;78 in Lagos14 in FCT5 in Ogun4 in Gombe3 Borno2 in Akwa Ibom1 in Kwara1 in Plateau As at 11:30 pm 23rd April there are 981 confirmed cases of #COVID19 reported in Nigeria.
Discharged: 197Deaths: 31#TakeResponsibility pic.
twitter.
com/cq7STlnHGJ .
Ilé-isẹ́ ológun òfurufú ṣe ìdánilẹ́kọ̀ọ́ fún àwọn nọ́ọ̀sì rẹ̀ nípa ṣíse ìtọ́jú àwọn tó bá farapa Ilé-isẹ́ ológun òfurufú orílẹ̀ èdè Nàíjíríà(NAF) ti ṣe  ìdánilékọ̀ọ́ fún àwọn nọ́ọ̀sì ọkọ̀ òfurufú àti àwọn awakọ̀ òfurufú.
ìdánilẹ́kọ̀ọ́yìí wà lára àwọn ètò ìlànà tí ilé-isẹ́ ológun òfurufú là sílẹ̀ fún àwọn ikọ̀ ọmọ ogun wọn nípa bí wọn yóò ṣe máa kó àti se ìtọ́jú àwọn ọmọ ogun tó bá farapa lójú ogun.
Adarí ẹ̀ka ìròyìn àti ìbáṣepọ̀ tí ikọ̀ ọmọ ogun òfurufú ọ̀hún(NAF) Air Commodore Ìbíkúnlé Dáramólá sọ pé ìdánilẹ́kọ̀ọ́ ọlọ́sẹ̀- kan parí nípa lílo ọkọ òfurufú  C-130H tó wà ní pápá ọkọ̀ òfurufú Nnamdi Azikwe tó ń mójútó írínájó ilẹ̀ òkèèrè tó wà nílùú Àbújá, ní èyí láti jẹ́ kí àwọn ikọ̀ ọmọ ogun  ọ̀hún ní ìmọ̀ tó gbóhúnjẹ-fẹ́gbẹ́, gbàwobọ̀ nípa síse ìtọ́jú nínú ọkọ̀ òfurufú  fún àwọn ọmọ ogun tó bá farapa lójú ogun láti du ẹ̀mí  wọn títí tí wọn yóò fi gbé wọn dé ilé-ìwòsàn.
Dáramólá ní wọn ti se ọkọ̀ òfurufú NAF C-130H lọ́nà tí àwọn ohun èlò tí àwọn tó bá farapa tàbí aláìsàn  leè lo láti gba ìtọ́jú pàjáwìrì.
Adarí ilé-isẹ́ ológun ọkọ̀ òfurufú lórílẹ̀ èdè Nàíjíríà, ọ̀gágun Sadique Abubakar, wá fi ìdùnnú rẹ hàn nípa ìdánilẹ́kọ̀ọ́ ọ̀hún  bí àwọn nọ́ọ̀ṣì tí yóò máa wá nínú ọkọ̀ òfurufú  náà se fakọyọ.
Ó tẹ̀síwájú pé  wọ́n tún leè lo àwọn irinsẹ́ àti ohun èlò ọ̀hún fún gbígbé àwọn aláìsàn  ààrùn  COVID-19  tó bá nílò ìtọ́jú ní kíákíá.
Adarí ọ̀hún tún ní láti bí ọdún mẹ́rin àti ààbọ̀ sẹ́yìn ní ilé-isẹ́ ikọ̀ ọmọ ogun òfurufú tí ń gbìyànjú láti sètò ìdálẹkọ́ọ̀ fún ikọ̀ òsìsẹ́ elétò ìlera tó jẹ́ ọmọ ogun ọkọ̀ òfurufú nípa pípèsè ìtọ́jú ètò ìlera fún àwọn ikọ̀ omọ ogun, ẹbí wọn àti àwọn tó bá farapa lójú ogun.
Ilé-isẹ́ ológun run agbègbè ti ikọ̀ ọmọ ogun ọlọ̀tẹ̀ fi ń ṣe ibùgbé ní ìpínlẹ̀ Borno Ilé-isẹ́ ológun orí afẹ́fẹ́,  iyẹn Air Task Force of Operation LAFIYA DOLE, tí run gbogbo àwọn agbègbè ti adarí ikọ̀ ọmọ ogun ọlọ̀tẹ̀ Boko Haram  fi ń ṣe ibùgbé ní  Bulawa nínú igbó Sambisa tó wà ní ìpínlẹ̀ Borno pátápátá.
Agbẹnusọ fún ẹka ìròyìn ilé-isẹ́ ọ̀hún, ọ̀gágun John Enenche sọ pé“ ọkọ̀ ogun òfurufú bẹ̀rẹ̀ sí ní máa ju àdó olóró sí  àwọn agbègbè tí adarí ikọ̀ ọlọ́tẹ̀ Boko Haram  wà nípasẹ̀ ìròyìn tí àwọn gbọ́ pé agbègbè náà ni ó farapamọ́ sí".
Ọ̀gágun John Enenche  tún ní kí ó tó di pé ikọ̀ ọlọ̀tẹ̀ Boko Haram tó máa gbáradì láti kojú ìjà pẹ̀lú ikọ̀ ọmọ -ogun òfurufú tó ń ju àdó olóró ní kíkan-kíkan sí àgbègbè , ní àwọn  tí fi àdó olóró ṣé wọ́n bí ọsẹ́ sé ń sojú .
RAMADAN: ẹ máa lo ààrùn COIVD -19 láti yẹra fún ààwẹ̀- Buhari Ààrẹ orílẹ̀ èdè Nàíjíríà,Muhammadu Buhari ti fi ìkíni rẹ̀ ránsẹ́ ṣí gbogbo àwọn mùsùlùmí tó wà lórílẹ̀ èdè yìí àti ni gbogbo àgbáyé látàrí bí wọ́n ṣe rí òṣùpá láti bẹ̀rẹ̀ ààwẹ̀ ọgbọ̀njọ́.
Ààrẹ  Buhari tún wá rọ gbogbo àwọn mùsùlùmí láti farada ìsẹ̀lẹ̀ ààrùn Corona tó ń jà lórílẹ̀ èdè yíí sùgbọ́n kí wọn máa ṣe lo  ìsẹ̀lẹ̀ ọ̀hún láti fi yẹra nípa kíkópa nínú ààwẹ̀ Ramadan  àyàfi tí wọn bá ní ìdí kan pàtàkì tó ní ṣe pẹ̀lú ètò ìlera tàbí èyí tí adarí ẹ̀sìn bá la sílẹ̀ láti máa kópa nínú ààwẹ̀ ọ̀hún.
Ààrẹ Buhari ní  ó seni láàànù pé ààwẹ̀ ọdún yíi wáyé lásìkò tí gbogbo àgbáyé ń kojú ìpèníjà àjàkálẹ̀ ààrun COIVD-19, ní èyí tí ó ti tàn ká igba (200) orílẹ̀ èdè tó wà lágbàáyé, tí gbogbo orílẹ̀ èdè sì ń pariwo pé kí àwọn ènìyàn yàgò fún ìpéjọpọ̀, kí wọn sì máa dá gbàdúrà àti ìsírun wọn tàbí pẹ̀lú ẹbí wọn.
Àarẹ tún tẹ̀síwájú pé “Lásìkò  Ramadan yíi,ìbásepọ̀ tí ẹ máa ń se tẹ́lẹ̀ tí di ohun tí ààrùn Corona sọ di ewu báyìí," ààrẹ wa rọ gbogbo àwọn mùsùlùmí láti sọ́ra , kí wọn sì yàgò fún àwọn ìpéjọpọ̀ nípa oúnjẹ àti gbígbàdúrà papọ̀, ní èyí tí àwọn adarí ẹlẹ́sìn ti fòpin si báyìí ní gbogbo àgbáyé.
Ó wá kí gbogbo àwọn mùsùlùmí lórílẹ̀ èdè yíi àti ní gbogbo àgbáyé pé gbogbo ìbùkún inú ààwẹ̀ mímọ́ yìí yóò jẹ́ ti wọn.
COVID-19: Àwọn ènìyàn mọ́kànléláàdọ́rùn ún (91) míràn tún jẹyọ lórílẹ̀ èdè Nàíjíríà Àwọn ènìyàn mọ́kànléláàdọ́rùn ún (91) míràn tún ti jẹyọ tí wọ́n ní ààrùn Corona (COVID 19 )  lórílẹ̀ èdè Nàíjíríà.
ní èyí tí ó jẹ́ kí iye àwọn tó ní ààrùn Corona jẹ́ mẹ́tàléláàdọ́rinléníẹgbẹ̀rin(873), nigba ti awọn eniyan bi mẹ́tàdínnígba (197 )  ti gba iwosan , ti awọn eniyan márùndínlọ́gbọ̀n (25) ṣi ti jẹ Ọlọ́run nípè.
Ajọ to n gbogun ti ajakalẹ aarun  lórílẹ̀ èdè Nàíjíríà (NCDC) lo kede yii loriẹrọ Twitter wọn, @NCDC.
Ninu ènìyàn mọ́kànléláàdọ́rùn ún (91) ti wọn sẹsẹ jẹyọ ọhun , mẹ́rìnléláàdọ́rin ( 74) ni ipinlẹ Eko , márùn ún (5) ni ipinlẹ Katsina ,ẹyọ kan ( 1) ni ilu Abuja, Federal Capital Territory (FCT),mẹ́rin   (4) ni ipinlẹ Ogun, méjì (2) ni ìpínlẹ̀ Delta ati Edo ,ẹyọ kan (1) níìpínlẹ̀ Ọ̀yọ́, Kwara  àti Adámáwá.
91 new cases of #COVID19 have been reported;74 in Lagos5 in Katsina4 in Ogun2 in Delta2 in Edo1 in Kwara1 in Oyo1 in FCT1 in AdamawaAs at 11:25 pm 22nd April there are 873 confirmed cases of #COVID19 reported in Nigeria.
Discharged: 197Deaths: 28 pic.
twitter.
com/oDazHLpLp0.
Ilé Aṣòfin Èkó bẹ̀bẹ̀ fún ìfaradà ìpèníjà ìséde látara ‘Coronavirus’.
Ilé Ìgbìmọ̀ Aṣòfin Ìpínlẹ̀ Èko ti rọ àwọn olùgbé ìpínlẹ̀ yíi láti jọ̀wọ́ farada ìpèníjà díẹ̀ látara òfin ìséde látàrí akitiyan dídẹ́kun ìtànkálẹ̀ àrùn ‘Corronavirus’.
Ìgbìmọ̀ tó ń mójútó ètò ìlera àti Ìgbìmọ̀ tó ń mójútó ètò ìròyìn nínú ilé ìgbìmọ̀ Aṣòfin náà rawọ́ ẹ̀bẹ̀ yíí nígbà tí wọn ń bá àwọn oníròyìn sọ̀rọ̀ lórí àkíyèsí wọn níbi àyẹ̀wò wọn sí àwọn ohun èelò tí wọn pèsè fún ìtọ́jú àrùn ‘COVID-19’ ní Ìpínlẹ̀ Èkó.
Alága Ìgbìmọ̀ tó ń mójútó ètò ìlera nínú Ilé Ìgbìmọ̀ Aṣòfin Ìpínlẹ̀ Èkó, Aṣòfin Hakeem, tí ó ṣájú ikọ̀ náà sọ pé ó ṣe pàtàkì kí àwọn ará ìlú tẹ̀lé òfin kónílé-gbélé tí ìjọba ṣe yíi láti leè dẹ́kun ìtànkálẹ̀ àrùn kòrónà yìí.
Lára  àwọn ọmọ ilé ìgbìmọ̀ Aṣòfin yíi tó tún wà níbẹ̀ ni Alága Ìgbìmọ̀ tó ń mójútó ètò ìròyìn àti ètò ìṣèlú nínú Ilé Ìgbìmọ̀ Aṣòfin náà, Aṣòfin Túndé Braimoh; Aṣòfin Desmond Elliot, Aṣòfin Tèmítọ́pẹ́ Adéwálé.
Àwọn ìgbìmọ̀ náà ṣe àbẹ̀wò sí Ilé-ìwòsàn àrùn àjàkálẹ̀ ní agbègbè Yaba; gbọ̀ngàn ìdánidúró fún àyẹ̀wò ní àgbègbè Mobọ́lájí Johnson ní Oníkàń; gbọ̀ngàn ìdánidúró fún àyẹ̀wò ní àgbègbè Victoria Island ní Ìjọba Ìbílẹ̀ Etí-Ọ̀sà àti èyi tó wà ní Ilé-Ìwòsàn gbogboògbò ní Gbàgádà.
Àwọn ìgbìmọ̀ náà wòye pé àwọn ohun èèlò fún ìtọ́jú àrùn náà àti iṣẹ́ wọn níbẹ̀ dúró dáradára láti kojú ìtànkálẹ̀ àrùn kòrónà yíí ní Ìpínlẹ̀ Èkó, eléyìí tí ìjọba àpapọ̀ ń ṣe àtìlẹyìn fún.
Wọ́n wá ṣe ìlérí láti wá nǹkan ṣe pẹ̀lú àwọn ìpèníjà díẹ̀díẹ̀ tí wọn ń kojú ní àwọn ilé-ìwòsàn yíí lójú ẹsẹ̀, eléyìí tó níi ṣe pẹ̀lú àìtó àwọn ohun èelò tí àwọn òṣìṣẹ́ náà fi ń dáábò bo ara wọn.
Àti pé gbogbo ipá ni ìjọba ń sà láti gbógun ti àrùn yíí, ṣùgbọ́n àwọn ará ìlú ní láti ṣàtìlẹyìn fún ìjọba fún àṣeyọrí èyí.
Nínú ọ̀rọ̀ Aṣòfin Shókúnlè, “Ọ̀nà kan pàtàkì láti dènà ìtànkálẹ̀ àrùn yíi ní ìséde kónílé-gbélé.
Mo mọ̀ pé eléyìí kò rọrùn, sùgbọ́n nígbà miíràn, tí a bá ní kí á wo ìpalára irú àrùn ‘Coronavirus’, a ó rìi pé ó ṣe pàtàkì làti ṣe èyí.
" Aṣòfin Túndé Bramoh náà rọ àwọn ará ìlú láti túnbọ̀ ní sùúrù díẹ̀, níwọ̀n tó jẹ́ pé àìròtẹ́lẹ̀ ní gbgbo ọ̀rọ̀ yíi ṣẹlẹ̀, ó sì nílò ọwọ́ kunkun láti fi mú u.
Ó ní: “A rọ àwọn ènìyàn wa, nítorí ọ̀rọ̀ àrùn ‘COVID-19 yíi ọ̀kan ni, ọ̀rọ̀ ìrọ̀rùn àwọn ará ìlú náà wà lọ́tọ̀.
Ó sì yẹ kí á mọ̀ pé ọ̀rọ̀ àrùn kòrónà yíi níí ṣe pẹ̀lú ẹ̀mí ẹ̀dá, èyí ni ó fi ṣe pàtàkì kí á kọ́kọ́ yanjú ọ̀rọ̀ àrùn yíí ná" Ìgbìmọ̀ Aṣòfin náà ṣe àbẹ̀wò sí àwọn gbọ̀gàn ìtọ́jú àrùn Kòránà mẹ́rẹ̀ẹ̀rin ní Ìpínlẹ̀ Èkó, eléyìí tí wọn ti pèsè àwọn ohun èèlò tó yẹ si, pẹ̀lú àwọn òṣìṣẹ́ tó yẹ, tí ààyè inú rẹẹ̀ gba ẹdẹ̀ẹ́gbẹ̀ta ìbùsùn fún àwọn alárùn kòrónà yíí.
Àdánù ńlá ní ikú Richard Akinjide jẹ́ fún ìpínlẹ̀ Ọ̀yọ́ – Makinde Gómìnà ìpínlẹ̀ Ọ̀yọ́, Seyi Makinde ti fi ikú olóògbé onídàájọ́ àgbà, Richard Akinjide tó ti fìgbà kan jẹ́ Mínísítà fún eto idajo ni orílẹ̀ èdè Nàíjíríà wé àdánù ńlá fún ìpínlẹ̀ Ọ̀yọ́, orílẹ̀ èdè Nàíjíríà àti àgbáyé lápapọ̀.
Gómìnà Sèyí Mákindé,  ẹni tí ó tún fi àìdùnnú rẹ̀ hàn sí ikú onídàájọ́ àgbà Akínjídé hàn nínú ọ̀rọ̀ ìbánikẹ́dùn rẹ̀,  eléyìí tí ó fi sọwọ́ sí ẹbí olóògbé ọ̀hún láti ọwọ́ amúgbálẹ̀gbẹ́ rẹ̀ lórí ọ̀rọ̀ ìròyìn, Taiwo Àdìsá, ló sọ di mímọ́ pé olóògbé Akínjídé ti fi ìgbà ayé rẹ̀ sin orílẹ̀ èdè Nàíjíríà tọkàn -tọkàn.
Mákindé tún tẹ̀síwájú  pé, ikú olóògbé náà wá lásìkò tí ọmọ orílẹ̀ èdè Nàíjíríà nílò láti mu nínú omi ọgbọ́n rẹ̀ eléyìí tó ti fihàn nínú onírúurú ọ̀nà bí i ,  ìsèjọba àti ẹka òfin eléyìí tó le tàn ìmọ́lẹ̀ fún wọn láti jẹ́ adarí tó se mú yangàn lágbàáyé.
Mákindé tún sàlàyé pé: “Ìròyìn ikú bàbá wa, adari ati ẹnikansoso to tayọ lara awọn oloselu orílẹ̀ èdè Nàíjíríà, Olóyè Richard  Akínjídé jẹ́ ìyàlẹ́nu ńlá nítorí pé,  bàbá kò fẹ́ kí  ẹnikẹ́ni lára mọ pé ọlọ́jọ́ ti dé, títí ó fi mí èémì ìkẹyìn, bàbá sì ń sọ̀rọ̀ lórí àwọn ìsẹ̀lẹ̀ tó ń lọ, tó sì ń gba ìjọba nímọ̀ràn ní orísìrísì ọ̀nà,   bàbá dúró gẹ́gẹ́ bí òpómúléró nínú òsèlú àti ọ̀rọ̀ òfin.
" “Ikú rẹ̀ jẹ́ àdánù ńlá fún ìpínlẹ̀ Ọ̀yọ́, orílẹ̀ èdè Nàíjíríà àti àgbáyé lápapọ̀, nítorí ó jẹ́ asíwájú rere tí se ọmọ bíbí ilẹ̀ Ìbàdàn ní ìpínlẹ̀ Ọ̀yọ́,  tí kò fi ẹlẹ́yàmẹ̀yà sé,  tó fi ọjọ́ ayé rẹ̀ sin orílẹ̀ èdè Nàíjíríà pẹ̀lú agbára rẹ̀“ Gómìnà wá fi àsìkò ọ̀hún bá àwọn ọmọ olóògbé náà tó tún jẹ́ ògbóǹtarìgì nínú ẹgbẹ́ òsèlú Peoples Democratic Party (PDP),  olóyè Jùmọ̀ké Akínjídé àti gbogbo ọmọ bíbí inú bàbá yòókù láìyọ ẹnìkankan sílẹ̀ àti  nínú òsèlú kẹ́dùn.
Ó wá tún fi àsìkò náà bá gbogbo ọmọ bíbí ìpínlẹ̀ Ọ̀yọ́ àti ọmọ orílẹ̀ èdè Nàíjíríà kẹ́dùn lórí ikú ẹni rere tó dágbére fáyé.
olóògbé Richard Akínjídé jẹ́ ẹni ọdún Méjìdínláàdórùń kí ó tó jáde láyé.
Ilé-isẹ́ ológun gbẹ̀mí àwọn ọmọ-ogun ọlọ̀tẹ̀ mọ́kànlélógún ní ìpínlẹ̀  Zamfara Ilé-isẹ́ ọmọ ogun orílẹ̀ èdè Nàíjíríà, Operation Hadarin Daji ti gbẹ̀mi àwọn ọmọ ogun ọlọ̀tẹ̀ tí kò dín ní mọ́kànlélógún tí wọn bá wọ̀yá ìjà ní Zurmi ní ìjọba ìbílẹ̀ Zurmi ní ìpínlẹ̀  Zamfara.
Agbẹnusọ fún ilé-isẹ́ ìròyìn ,ọ̀gágun John Enenche,ló sọ̀rọ̀ yíí lọ́jọ́rú nílùú Àbújá,pé ọmọ ogun orílẹ̀ èdè Nàíjíríà mẹ́rin ló kú níbi ìsẹ̀lẹ̀ ọ̀hún.
Enenche tẹ̀síwájú pé àwọn yóò tún máa sọ bí ìgbésẹ̀ tí ó kàn nípa ìsẹ̀lẹ̀ ọ̀hún ní àgbègbè náà ṣé ń lọ si.
Ó tún ní ikọ̀ ọmọ ogun náà yóò tún tẹ̀síwájú láti máa gbogún tí ikọ̀ ọlọ̀tẹ̀ tó wà ní àgbègbè náà.
Erín wó ! gbajú-gbajà amòfin àti agbẹjọ́rò, Richard Oṣùọlálé Akínjídé ti kú Olóyè Richard Akínjídé ti dágbére fáyé pé ó dìgbóse.
Richard Akínjídé dágbéré fáyé ní ìkan bíi agogo kan òru ọjọ́ Ìṣẹ́gun.
Olóògbé Richard Akínjídé jẹ́ ẹni ọdún méjìdínlọ́gọrin.
Bàbá gbẹ́mì míì nílé rẹ̀ tó wà nílùú Ìbàdàn lẹ́yìn àìsàn ráńpẹ́.
Olóògbé Richard Akínjídé ti jẹ́ mínísítà fún àjọ ètò ìdájọ́ tẹ́lẹ̀rí, nígbà tí ààrẹ Shehu Shagari jẹ́ ààrẹ orílẹ̀ èdè Nàíjíríà lọ́dùn 1979.
Olóògbé Richard Akínjídé tún ti jẹ́ minisitita fún ètò ẹ̀kọ́ lásìkò ìṣèjọba sáà òṣèlú àkọ́kọ́ lórílẹ̀ èdè Nàíjíríà lábẹ́ àkóso ìjọba, alhaji Tafawa Balẹwa.
COVID-19: ìpínlẹ̀ Kano bẹ̀rẹ̀ oúnjẹ pínpín fụ́n àwọn ará ìlú Ìjọba ìpínlẹ̀ Kano yóò bẹ̀rẹ̀ sì ní máa pín oúnjẹ láti fi ṣe ètò ìrànwọ́ fún àwọn ọmọ ìpínlẹ̀ náà, kí ó le dín wàhálà tí wọ́n ń kojú lásìkò ètò kónílé-gbélé kù nípasẹ̀ ààrùn COVID-19 Olùrànlọ́wọ́ ìjọba ìpínlẹ̀ náà lórí ìròyìn, Salihu Tanko Yakasai ló kéde lórí ẹ̀rọ twitter rẹ̀ láàsálẹ́ ọjọ́ Àìkú.
Ó tẹ̀síwájú pé àwọn yóò máa pín ouńjẹ náà káàkiri gbogbo ìjọba ìbílẹ̀ méjìlélógójì tó wà ní ìpínlẹ̀ ọ̀hún.
Gómìnà ìpínlẹ̀ Kánò, Abdullahi Gàndújè ló ti kọ́kọ́ kéde ètò kónílé-gbélé fún ọ̀sẹ̀ kan gbáko lọ́jọ́Bọ̀ ní déédé aago mẹ́ẹ̀wá àsálẹ́ pé ètò kónílé-gbélé yóò bẹ̀rẹ̀ ní Ọjọ́rú.
Àmọ́ṣá Gàndújè ní ó se é se kí àtúnse bá ètò ọ̀hún.
Ìgbìmọ̀ ìjọba ìpínlẹ̀ Kánò tó ń sètò owó ìrànwọ́ fún ààrùn COVID-19, ní èyí tí ọ̀jọ̀gbọ́n Muhammad Yahuza Bello  jẹ́ alákòóso rẹ̀ sọ pé ìgbìmọ̀ náà ti rí owó tó lé ní irinwó miliọnu gbà àti orísìí oúnjẹ mẹ́ẹ̀dógún.
COVID-19: Àwọn ènìyàn mẹ́rìndínláàdọ́rùn ún (86) míràn tún jẹyọ lórílẹ̀ èdè Nàíjíríà Àwọn ènìyàn mẹ́rìndínláàdọ́rùn ún (86) míràn tún ti jẹyọ tí wọ́n níààrùn Corona (COVID 19 )  lórílẹ̀ èdè Nàíjíríà, ní èyí tí ó jẹ́ kí iyeàwọn tó ní ààrùn Corona jẹ́ mẹ́tàdínlọ́gbọ̀nléníẹgbẹ̀ta(627), nígbà tí àwọn ènìyàn bí àádọ́sàn án (170 )  ti gba ìwòsàn , tí àwọn ènìyàn mọ́kànlélógún  (17) ṣì ti jẹ́ Ọlọ́run nípè.
Àjọ tó ń gbógun ti àjàkálẹ̀ ààrùn  lórílẹ̀ èdè Nàíjíríà (NCDC) ló kéde yìí lórí ẹ̀rọ Twitter wọn, @NCDCgov ní déédé aago méjìlá ku ìsẹ́jú mẹ́wàá àsálẹ́ ọjọ́ kọkàndínlógún , osù kẹrin , ọdún 2020 Ninu ènìyàn mẹ́rìndínláàdọ́rùn ún (86) tí wọn sẹ̀sẹ̀ jẹyọ ọ̀hún , àádọ́rin ( 70) ní ìpínlẹ̀ Èkó ,mẹ́ta (3) ní ìpínlẹ̀ Katsina ,méje ( 7) ní ìlú Àbújá, Federal Capital Territory (FCT)  ẹyọ  mẹ́ta (3) ní ìpínlẹ̀ Akwa Ibom, ẹyọ kàn (1) ní ìpínlẹ̀ Bauchi,Jigawa àti Borno.
Eighty-six new cases of #COVID19 have been reported;70 in Lagos7 in FCT3 in Katsina3 in Akwa Ibom1 in Jigawa1 in Bauchi1 in BornoAs at 11:50 pm 19th April there are 627 confirmed cases of #COVID19 reported in Nigeria.
Discharged: 170Deaths: 21 pic.
twitter.
com/7gsnusWRow .
Abba Kyari: Ààrẹ Buhari bá ìpínlẹ̀ Borno kẹ́dùn Ààrẹ Muhammadu Buhari ti bá ìpínlẹ̀ Borno kẹ́dùn , nígbà tí ààrẹ pe gomina ìpínlẹ̀ ọ̀hún, ọ̀jọ̀gbọ́n Babagana Zulum, olórí agbègbè Banki, àwọn ọba ìpínlẹ̀ ọ̀hún àti ẹ̀gbọ́n olóògbé Mallam Abba Kyari, Zanna Baba Shehu Arjinoma, lọ́jọ́ Àìkú.
Nínú ọ̀rọ̀ tí ààrẹ ń bá àwọn sọ lórí ẹ̀rọ̀ ìbánisọ̀rọ̀, ààrẹ bá olórí ẹbí àti àwọn ẹbí  rẹ̀ ;  Shehu ti Borno, Shehu Abubakar Ibn Umar Garbai El-Kanemi; Shehu ti Bama, Shehu Kyari ibn Umar ibn Ibrahim Elkenemi kẹdun ikú olóògbé ọ̀hún.
Aarẹ Buhari  sàpèjúwe olóògbé ọ̀hún gẹ́gẹ́ bí àdánù ńlá fún orílẹ̀ èdè Nàíjíríà, ó wá rọ ìjọba ,àwọn ọmọ ìpínlẹ̀  Borno àti ẹbí olóògbé náà láti máa ṣe bọkànjẹ́ nítorí olóògbé Mallam Kyari lo ìgbé ayé tó dára.
Ó ní, “Abba jẹ́ ẹni tí a fẹ́ràn jùlọ.
Ó ṣe ǹkan tí ó jẹ́ kí orílẹ̀ èdè Nàíjíríà di ńlá.
" Àwọn ènìyàn láti orílẹ̀ èdè Nàíjíríà àti nílẹ̀ òkèèrè sì ń pe àarẹ láti báa kẹ́dùn lórí ikú adarí òsìsẹ́ rẹ̀.
Lára àwọn tí ó fìwé ìkíni ránsẹ́ sí  ààrẹ ni: ààrẹ orílẹ̀ èdè Nàíjíríà tẹ́lẹ̀rí , ọ̀gágun Ibrahim Bàbáńgídá; Gómìnà ìpínlẹ̀ Rivers, Nyesom Wike, Enugu, Ifeanyi Ugwuanyi, Yobe, Mai Mala Buni, Taraba, Darius Dickson Ishaku àti àwọn akẹẹgbẹ́ rẹ̀ tí wọ́n jọ lọ sí ilé ẹ̀kọ́ lọ́dún 1953.
Àarẹ tún rí ìwé gbà láti ọ̀dọ̀ àarẹ ìgbìmọ̀ àjọ àgbáyé, Ambassador (Prof.
) Tijjani Muhammad-Bande,  ẹgbẹ́ àwọn akọ̀ròyìn àgbáyé (the global network of Editors, the International Press Institute, IPI, ààrẹ àwọn ẹgbẹ́  Nigerian Guild of Editors, Mustapha Isa,  Emir ti ìpínlẹ̀  Kano, Aminu Ado Bayero, olórí ẹbí àwọn Dantata ní ìpínlẹ̀ Kánò, Alhaji Aminu Dantata, adarí  ẹgbẹ́ Izala religious movement  lórílẹ̀ èdè Nàíjíríà, Alhaji Bala Lau àti igbákejì adarí ilé ìgbìmọ̀ asòfin àgbà, Bala Ibn Na’Allah.
Àwọn mííràn tún ní : Asojú orílẹ̀ èdè Nàíjíríà fún orílẹ̀ èdè USA, adájọ́ Sylvanus Adiewere Nsofor, Emir ti Zamfara, ọba  Alhaji Attahiru Muhammad Ahmad, asòfin Umaru Kurfi, Burhan Karabult, Nigeria’s Turkish partner in the Defence Industries Corporation, DICON, ọ̀jọ̀gbọ́n  James Momoh, igbákejì alága fún ilé-isẹ́ tó ń mójútó iná mọ̀nà-mọ́ná( Nigerian Electricity Regulatory Commission) àti ajíhìnrere láti ìpínlẹ̀  Kánò, Ustashi Tijjani Bala Kalarawi.
Àwọn ènìyàn mẹ́tàdínláàdọ́ta pàdánù ẹ̀mí wọn lórí ìkọlu tó sẹlẹ̀ ní ìpínlẹ̀ katsina Ààrẹ Muhammadu Buhari ti fi àìdùnnú rẹ hàn lórí ìkọlu tó sẹlẹ̀ ní ìjọba ìbílẹ̀ mẹ́ta kan ní ìpínlẹ̀ katsina níbi ti àwọn ènìyàn mẹ́tàdínláàdọ́ta ti pàdánù ẹ̀mí wọn.
Ààrẹ Buhari sọ̀rọ̀ yíí lásìkò tó ń dáhùn ìbéèrè nípa ìsẹ̀lẹ̀ burúkú tó wáyé lọ́jọ́ Àìkú.
Ààrẹ ní inú òun bàjẹ́ nípa ìkọlù ọ̀hún.
Ó wá rọ gbogbo ọmọ orílẹ̀ èdè Nàíjíríà láti fọkànbalẹ̀ pé " ị̀jọba yíí ti pinnu láti gbógun àti fìyà jẹ gbogbo àwọn ọ̀daràn tí wọ́n bá ń lo àsìkò kónílé-gbélé láti fi hu ìwà ìbàjẹ́ sí àwọn aláìsẹ̀".
Ààrẹ Buhari ní òun kò ní faramọ́ bí àwọn ọ̀daràn se ń pa àwọn aláìsẹ̀ àti pé “gẹ́gẹ́ bí ìpinnu mi láti mójútó ètò ààbò àwọn ará ìlú,àwọn ìkọlù yíí ni a óò rí í pé a gbógun tìí.
" Ààrẹ wa pàsẹ fún gbogbo àwọn agbófinró láti máa ṣe kaarẹ nípa gbígbógun tí  àwọn ọ̀daràn kí wọn sì fi wọn jófin.
Ààrẹ wa bá àwọn ẹbí tó pàdánù ènìyàn wọn kẹ́dùn , ó wá rọ gbogbo àwọn ènìyàn láti jẹ́ ojú ni alákàn fí ń sọ́rí , kí wọn sì máa fi tó gbogbo àwọn agbófinró létí, tí wọn bá fura sí àwọn ọ̀daràn  ní àgbègbè wọn.
Ilé ìgbìmọ̀ asójú kẹ́dùn ikú Abba Kyari Abẹnugan ilé ìgbìmọ̀ asojú lórílẹ̀ èdè Nàíjíríà, ọgbẹni Fémi Gbàjàbíàmílà ti sàpèjúwe ikú adarí òsìsẹ́ ààrẹ Buhari, Malam Abba Kyari gẹ́gẹ́ bi èyí tó bani lọ́kànjẹ́.
Nínú ọ̀rọ̀ ìkíni tí olùrànlọ́wọ́ rẹ̀, Lánre Làsísì fọwọ́sí, abẹnugan ilé ìgbìmọ̀ asòju, Gbàjàbíàmílà sọ pé, ó se ni láàánú pé  ààrùn COVID-19  tí ó ń jà káàkiri gbogbo àgbáyé ní ó pa Abba Kyari Ó tẹ̀síwájú pé orúkọ Abba Kyari yóò wà nínú ìwé ìrántí orílẹ̀ èdè Nàíjíríà gẹ́gẹ́ bí akínkanjú àti olùfọkànsì ènìyàn sí ààrẹ Buhari àti orílẹ̀ èdè Nàíjíríà.
Nínú ọ̀rọ̀ ìkíni tirẹ̀, igbákejì abẹnugan ilé ìgbìmọ̀ asojú, Alhaji Idris Ahmed Wase wá kẹ́dùn pẹ̀lú  àarẹ  Muhammadu Buhari lórí ikú adarí òsìsẹ́ rẹ̀, Mallam Abba Kyari.
Ó wá fi ọ̀rọ̀ ìkẹ́dùn rẹ̀ ránsẹ́ sí àwọn ẹbí olóògbé ọ̀hún àti ìjọba ìpínlẹ̀ Borno.
Adarí ọmọ ẹgbẹ́ tó kéré jùlọ nílé ìgbìmọ̀ asojú, Ndudi Elumelu, náà wá sàpèjúwe ikú Abba Kyari gẹ́gẹ́ bí àdánù ńlá fún orílẹ̀ Nàíjíríà pàápàá jùlọ ní irú àsìkò tí a wà yíi.
Erín wó! Ààrùn Corona(COVID-19) pa adarí òsìsẹ́ ààrẹ  Buhari Adarí òsìsẹ́ fún ààrẹ orílẹ̀ èdè Nàíjíríà, Abba Kyari ni ààrùn (COVID-19) ti pa báyìí.
Olùrànlọ́wọ́ ààrẹ Buhari lórí ìròyìn àti ìkéde, Fémi Adésínà ló kéde yíi ní òwúrọ̀ ọjọ́ Àbámẹ́ta pé Mallam Kyari dágbére fáyé lọ́jọ́ Ẹtì(Friday) ọjọ́ kẹtàdínlọ́gbọ̀n ,osù kẹrin, ọdún, 2020.
Tí a ò bá gbàgbé pé Mallam Kyari ní wọn rí ààrùn COVID-19 lára rẹ̀, tí ó sì ń gba ìwòsàn , kí ó tó di pé ó dágbére fún ayé pé ò dìgbóse.
Adésínà ni àwọn yóò kéde ètò ìsìnkú  láìpẹ́.
Ó wá gbàdúrà pé kí Ọlọ́run tẹ́ olóògbé náà sí afẹ́fẹ́ ire.
Chief of Staff to the President, Mallam Abba Kyari, passes on.
May God rest his soul.
Amen.
Funeral arrangements to be announced soon.
COVID-19: Àwọn ènìyàn mọ́kànléláàdọ́ta (51) míràn tún jẹyọ lórílẹ̀ èdè Nàíjíríà Àwọn ènìyàn mọ́kànléláàdọ́ta (51)míràn tún  ti jẹyọ tí wọ́n níààrùn Corona (COVID 19 )  lórílẹ̀ èdè Nàíjíríà, ní èyí tí ó jẹ́ kí iyeàwọn tó ní ààrùn Corona jẹ́ méjedínlẹ̀ẹ́dẹ́gbẹ̀ta (493), nigba ti awọn eniyan bi mọ́kàndínlọ́gọ́jọ (159 )  ti gba ìwòsàn , tí àwọn ènìyàn mẹ́tàdínlógún  (17) sì ti jẹ́ Ọlọ́run nípè.
Àjọ tó ń gbógun ti àjàkálẹ̀ ààrùn  lórílẹ̀ èdè Nàíjíríà (NCDC) ló kéde yíí lórí ẹ̀rọ Twitter wọn, @NCDCgov.
Nínú ènìyàn mọ́kànléláàdọ́ta (51) tí wọn sẹ̀sẹ̀ jẹyọ ọ̀hún , méjílélọ́gbọ̀n ( 32) ní ìpínlẹ̀ Èkó ,mẹ́fà (6) ní ìpínlẹ̀ Kánò ,méjì ( 2) ní ìlú Àbújá, Federal Capital Territory (FCT)  ẹyọ  márùnún  (5) ní ìpínlẹ̀ Kwara, méjì ( 2) ní ìpínlẹ̀ Ọ̀yọ́, méjì ( 2) ní ìpínlẹ̀ Katsina àti ẹyọ kan (1) ní ìpínlẹ̀ Ògùn.
Àwọn ìpínlẹ̀ mọ́kàndínlógún ní ààrùn COIVD-19 tí jẹyọ báyìí.
Fifty-one new cases of #COVID19 have been reported;32 in Lagos6 in Kano5 in Kwara2 in FCT2 in Oyo2 in Katsina1 in Ogun1 in EkitiAs at 10:10 pm 17th April there are 493 confirmed cases of #COVID19 reported in Nigeria.
Discharged: 159Deaths: 17#TakeResponsibility pic.
twitter.
com/PKWwUsJVBP.
COVID-19: Ẹ tú àsírí àwọn ọ̀daràn tó bá gbẹnu ibodè wọlé sí Nàíjíríà Mínísítà fún ètò ọrọ̀ abẹ́lé lórílẹ̀ èdè Nàíjíríà, ọ̀gbéni Rauf Arégbésolá, ti rọ àwọn ọmọ orílẹ̀ èdè yìí láti tú àsírí àwọn ọ̀daràn tó bá gbẹnu ibodè wọlé sí Nàíjíríà fún àwọn àjọ tó ń mójútó ètò ẹnu ibodè orílẹ̀ èdè Nàíjíríà.
Arégbésolá  sọ̀rọ̀ yíí lásìkò tí àwọn ìgbìmọ̀ ìjọba àpapọ̀ tó ń mójútó ààrùn COIVD-19 ń dáhùn ìbéèrè lọ́wọ́  àwọn akọ̀ròyìn nílùú Àbújá lọ́jọ́Bọ̀.
Ó ní ó lòdì sí òfin pé kí ẹnikẹ́ni kó ààrùn COVID-19 wọ orílẹ̀ èdè kan, lásìkò tí àwọn ọmọ orílẹ̀ èdè ọ̀hún sí ń kojú ìpèníjà òfin kónílé-gbélé tí ìjọba àpapọ̀ ṣe.
Arégbésolá tún ní Muhammadu Buhari  tí pàsẹ fún adájọ́ ètò ìdájọ́ orílẹ̀ èdè yíi láti fọwọ́ṣowọ́pọ̀ pẹ̀lú àwọn ìpínlẹ̀ tó wà lórílẹ̀ èdè yíí lórí ọ̀nà tí wọn yóò gbà láti dá  àwọn ẹlẹ́wọ̀n ẹgbẹ̀ta lé ní ẹgbẹ̀rún méjì sílẹ̀.
Ó ní ìjọba àpapọ̀ ti ṣe ìpinnu láti rí í pé àdínkù bá gbogbo àwọn ọgbà ẹ̀wọ̀n tó wà lórílẹ̀ èdè yíí, ni èyí tí àwọn  ẹlẹ́wọ̀n tó wà níbẹ̀ dínkù.
Mínísítà wá gbósùbà fún àwọn ọmọ orílẹ̀ èdè Nàíjíríà, pàápàá jùlọ àwọn àjọ elétò ìlera fún ìgbìyànjú wọn láti dẹ́kun ààrùn COIVD-19.
Ó wá rọ àwọn ìpínlẹ̀ bíi Èkó, Sókótó, Cross Rivers áti Niger tí wọn ní ààlà pẹ̀lú àwọn orílẹ̀ èdè mííràn kí wọn mójútó àwọn ààlà wọn , kí wọn máa maa jẹ́ kí àwọn àlejò tàbí ọ̀daràn gba ẹnu ibodè wọlé sí orílẹ̀ èdè Nàíjíríà.
COVID-19 : FCTA gbé ìlànà tuntun jáde lásìkò òfin kónílé-gbélé Ìjọba ìlú Àbújá (The Federal Capital Territory Administration, FCTA) ti gbé ètò ìlànà tuntun jáde lásìkò òfin kónílé-gbéle yìí láti dẹ́kun ìtànkálẹ̀ ààrùn COVID-19 nílùú Àbújá, FCT.
Gẹ́gẹ́ bí àtẹ̀jáde kan tí ilé-isẹ́ tó ń mójútó ìlú Àbújá gbé jáde lórí ẹ̀rọ twitter wọn  pé àwọn tí ṣètò ìlànà tuntun lórí ètò kónílé-gbélé ọ̀hún.
Lára wọn ètò ìlànà tuntun tí ìgbìmọ̀  elétò ààbò ìlú Àbújá tó ń mójútó ààrùn COVID-19 , tí mínísítà ìlú Àbújá , Malam Muhammad Musa Bello ń darí rẹ nìyí: #COVID19: FCTA RELEASES NEW GUIDELINES ON CESSATION OF MOVEMENT IN THE FCTMARKET DAYS NOW WEDNESDAYS AND SATURDAYS ONLY.
Patronize Markets Close To Your NeighborhoodMOTORCYCLES BANNED IN KUBWA & DUTSEACTIVATION OF MOBILE COURTS TO TRY VIOLATORS#COVID19FCT pic.
twitter.
com/Xbu3jLdHiO .
Ààrẹ Buhari bá adarí ìjọba Britain,Johnson yọ̀ fún bíborí ààrùn Corona Ààrẹ  orílẹ̀ èdè Nàíjíríà , Muhammadu Buhari  ti kí adarí ìjọba orílẹ̀ èdè Britain, Boris Johnson kú orí-ire látàrí bí o se kúrò nílé –ìwòsàn lọ́gán tí ó bọ́ lọ́wọ́ ààrùn Corona.
Nínú ọ̀rọ̀ ìkíni rẹ̀ tí ó fi ránsẹ́ lọ́jọ́ kẹrìnlá, oṣù kẹrin ,ọdún 2020,sí ọ̀gbẹ́ni  Johnson, ààrẹ̀ Buhari ní, “Inú mi dùn lásìkò tí mo gbọ́ ìròyìn ayọ̀ pé ó kúrò nílé-ìwòsàn lẹ́yìn tí ó bọ́ lọ́wọ́ ààrùn COVID-19.
" Ààrẹ Buhari wá gbàdúrà fún adarí ọ̀hún, pé kí Ọlọ́run fún ní àlááfìa pípé ní gbogbo ọjọ́ ayé rẹ̀.
COVID-19: Ààrùn Corona ni China ń bá wọ̀yá ìja kìí ṣe Nàíjíríà tàbí ilẹ Afirika tó wà nílẹ̀ China – Minisita Ìjọba orílẹ̀ èdè Nàíjíríà ti ní ààrùn Corona ní orílẹ̀ èdè China ń bá wọ̀yá ìjà kìí ṣe pé wọ́n kórira tàbí hu ìwà ìbàjẹ́ ṣí àwọn ọmọ orílẹ̀ èdè Nàíjíríà tàbi ́ọmọ ilẹ̀ afirika tó ń gbé nílùú Guangzhou lórílẹ̀ èdè China.
Mínísítà fún ètò ọ̀rọ̀ ilẹ̀ òkèèrè, ọ̀gbẹ́ni  Geoffrey Onyeama, àti asojú orílẹ̀ èdè China ní Nàíjíríà, Zhou Pingjian,ní wọn sọ̀rọ̀ yíí fún àwọn akọ̀ròyìn nílùú Àbújá.
Ohun tó fàá ni  àwọn  fọ́nrán kan tí àwọn ọmọ orílẹ̀ èdè Nàíjíríà ń gbé káàkiri nípa ìwà àìda tí orílẹ̀ èdè China ń hù sí àwọn ọmọ orílẹ̀ èdè Nàíjíríà tó ń gbé ní orílẹ̀ èdè China.
Mínísítà tẹ̀síwájú pé arábìnrin kan tó ń ta oúnjẹ  nílùú Guangzhou ,lórílẹ̀ èdè China  tó ní ààrùn COVID-19 lọ́dún 2019  pẹ̀lú àwọn  ọmọ orílẹ̀ èdè Nàíjíríà tí wọn  lọ ra oúnjẹ nílé oúnjẹ ọ̀hún,tí àwọn náà tún fara kaásá ààrùn Corona ni wọ́n fẹ́ fi sínú ìgbélé  sùgbọ́n tí ọ̀rọ̀ bẹ́yìn yọ nípasẹ̀ àígbọra-ẹniyé.
Mínísítà tún ní ìbásepọ̀ tó mọ́nyán lórí wà láàrin orílẹ̀ èdè China àti orílẹ̀ èdè Nàíjíríà, orílẹ̀ èdè méjèèjì yíí sí tì ń fọwọ́sowọ́pọ̀ láti yanjú wàhálà ọ̀hún.
COVID-19: Ààrẹ Buhari gbósùbà fún akọròyìn, àjọ elétò ààbò àti ì̀lera Ààrẹ Muhammadu Buhari ti dupẹ́ lọ́wọ́ àwọn akọ̀ròyìn, àjọ tó ń mójútó ètò ìlera, àwọn ilé-isẹ́ ètò ààbò fún gudu gudu méje yàyà mẹ́fà tí wọn ń se lórílẹ̀ èdè yìí láti dẹ́kun ìtànkalẹ̀ ààrùn COVID-19.
Ààrẹ sọ̀rọ̀ yíí lásìkò ìgbóhùnsáfẹ́fẹ́ tí ó ṣe lásàálẹ́ ọjọ́ Ajé fún àwọn ọmọ orílẹ̀ èdè Nàíjíríà.
: “Mo dúpẹ́ lọ́wọ́ àwọn òsìsẹ́ ètò ìlera àti àwọn tí ó fara wọn jìn ní jákèjádò orílẹ̀ èdè Nàíjíríà, pàápàá jùlọ ní ìpínlẹ̀ Èkó , Ògùn àti nílùú Àbújá.
Federal Capital Territory.
“Ẹ̀yin ni akọni wa gẹ́gẹ́ bí orílẹ̀ èdè, ní gbogbo ayé ni a óò máa dúpẹ́ lọ́wọ́ yín fún ìfarajìn tí ẹ se lásìkò ìpèníjà yíí.
A óò tún pèsè àwọn ètò ìrànwọ́ fún àwọn òsìsẹ́ ètò ìlera, ni èyí tí a óò kéde rẹ̀ lọ́sẹ̀ tó ń bọ̀.
“Mo tún dúpẹ́ lọ́wọ́ gbogbo ilé-isẹ́ ìròyìn , àwọn gbajú-gbajà òṣèré àti àwọn ènìyàn pàtàkì láwùjọ fún isẹ́ ribi-ribi wọn lati máa la àwọn ènìyàn lọ́yẹ̀ nípa ìmọ́tótó, yìyẹra àti ohun tó ní ṣe pẹ̀lú ìpéjọ.
Látàrí àwọn àtìlẹyìn àti ìfọwọ́sowọ́pọ̀ yíí, ọ̀pọ̀lọpọ̀ àwọn àseyọrí ni a ti se lásìkò ètò kónílé-gbélé ọjọ́ mẹ́rìnlá tí a ṣe.
“Àwọn ẹ̀sọ́ ètò ààbò àti agbófinró náà kò gbẹ́yìn láti kojú ìpèníjà yìí, mo kan sáárá sí wọn.
Mo rọ wọn láti túbọ̀ máa ṣe ojúse wọn bíi isẹ́ lásìkò ètò kónílé-gbélé yíí, kí wọn sì tún máa gbàgbé ojúse wọn.
" Àwọn adarí orílẹ̀ èdè yíí nígbàgbọ́ pé ìgbésẹ̀ tí wọn ń gbé yíí ní láti dẹ́kun ìtànkálẹ̀  ààrùn COVID-19.
Ọwọ́ ọlọ́pàá tẹ ọ̀daràn tó pa ajíhìnrere Grace Ajibọla nílùú Ìbàdàn Ilé- isẹ ọlọ́pàá ní ìpínlẹ̀  Ọ̀yọ́ ti se àfihàn afurasí ọ̀daràn kan, Abegunde Olaniyi tó lọ́wọ́ nínú ikú Abilekọ Grace Ajibola tí se ajíhìnrere ní ilé ìjọsìn ọmọlẹ́yìn Kristi kan ní agbègbè  Olúyọ̀lé ní ìlú Ìbàdàn tó wà ní ẹkùn Gusu iwọ oòrùn orílẹ̀ èdè Nàíjiríà ní ọjọ́ kẹtàdínlógún osù kẹta ọdún 2020 yii.
Nínú àlàyé rẹ̀, kọmísọ́nà ọlọ́pàá, Shínà Olúkólù jẹ́ kí ó di mímọ́ pé afurasí ọ̀daràn yíí pa abilékọ Grace Ajíbọ́lá lẹ́yìn tí ó gba owó tó lé ní mílíọ́nù méjì naira nínú àpò ìfowópamọ́ rẹ̀.
Sùgbọ́n ọwọ́ pálábá afurasí yìí ségi nígbà tí ọwọ́ ilé- isẹ́ ọlọ́pàá ìpínlẹ̀ Ọ̀yọ́ gbáa mú, tí wọn sì fi kélé òfin gbé e.
Ilé- isẹ́ ọlọ́pàá tún rí àwọn nǹkan bíi oríṣìí káádì ilé –ìfowópamọ́ mẹ́ta tí wọn fí ń gba owó lẹ́nu ẹ̀rọ pọwó-pọwó (ATM) gbà, èro ìléwọ́ ìbáraẹni sọ̀rọ̀ Techno, orísìírísìí asọ àti igi tí ó fi pa arábìnrin náà gbà.
Bákan náà, ní Ilé- isẹ́ ọlọ́pàá ìpínlẹ̀ Ọ̀yọ́ tún se àfihàn àwọn afurasí mọ́kàndínlógún míràn tí wọn lọ́wọ́ nínú onírúurú ìwà ọ̀daràn bíi ìjínigbé, ìjínipa àti ìdigunjalè ní àwọn àgbègbè kan ní ìpínlẹ̀ Ọ̀yọ́.
Lára àwọn ohun tí Ilé- isẹ́ ọlọ́pàá tún rí gbà lọ́wọ́ àwọn afurasí wọ̀nyí ni ìbọn- ìléwọ́ méjì; ohun ìjà mẹ́ta; kẹ̀kẹ́ alùpùpù tí a mọ̀ sí ọ̀kadà mẹ́fà àti àwọn ohun mìráǹ bíi: ọ̀bẹ kan; àdá ẹyọ kan; àti owó tó lé díẹ̀ ní ọ̀kẹ́ Mẹ́rìndínlógún àti ààbọ̀ naira.
Kọmísánà Ilé- isẹ ọlọ́pàá, Shínà Olúkólù wá fi kún ọ̀rọ̀ rẹ̀ pé kí àwọn ènìyàn ìpínlẹ̀ Ọ̀yọ́ máse fòyà nítorí Ilé- isẹ́ ọlọ́pàá tí setán láti pèsè ètò ààbò tó péye fún ẹ̀mí àti dúkìá wọn ní pàtàkì jùlọ ní àsìkò ìkéde kónílé- ó- gbélé tó ń lọ lọ́wọ́ látàrí ìtànkálẹ̀ àjàkálẹ̀ ààrùn COVID-19 tó ń bá gbogbo orílẹ̀ èdè àgbáyé wọ̀yá ìjà.
COVID-19.
A o ní foríjin ẹni tó bá tàpá sófin kónílé-gbéle- Kọmísọ́nà ìpínlẹ̀ Ọ̀yọ́ Kọmísọ́nà àwọn ọlọ́pàá ìpínlẹ̀ Ọ̀yọ́, Shina Olukolu ti fi ìpè síta pé àwọn kò ní foríjin ẹni tó bá tàpá sófin kónílé-gbéle ní ìpínlẹ̀ Ọ̀yọ́.
Ó tẹ̀síwájú pé ẹni tó bá fọwọ́ pa idà ìjọba lójú yóò fojú ba ilé-ẹjọ́ láti jẹ ìyà tó bá tọ́ lábẹ́ òfin.
Kọmísánà àwọn ọlọ́pàá ló ṣíṣọ lójú ọ̀rọ̀ yí lásìkò tí ó ń se àfihàn àwọn afurasí ọ̀daràn tí kò dín ní ogún ní olú- ilé isẹ́ ọlọ́pàá ìpínlẹ̀ Ọ̀yọ́ tó wà ní agbègbè Ẹlẹ́yẹlé ní ìlú Ìbàdàn tó wà ní ẹkùn gúsù ìwọ̀ oòrùn orílẹ̀ èdè Nàíjíríà.
Nínú àlàyé rẹ̀ komísánà jẹ́ kí ó di mímọ̀ pé Gómìnà ìpínlẹ̀ Ọ̀yọ́,  Sèyí Mákindé se àgbékalè òfin kónílé ó gbélé ní ara ọ̀nà láti dènà ìtànkálẹ̀ àjàkálẹ̀ ààrùn Corona virus tí a mọ̀ sí COVID-19.
Òfin kónílé ó gbélé yíí ní Gómìnà ìpínlẹ̀ Ọ̀yọ́ ti fi múlẹ̀ láti ọjọ́ kọkàndínlọ́gbọ̀n osù kẹta ọdún 2020 yíí, nínú èyí tí ìjọba fi òfin de ẹnikẹ́ni láti máse jáde síta láti aago méje alẹ́ títí di aago mẹ́fà àárò ọjọ́ kejì.
Òfin yìí kò fi ààyè gba ẹnikẹ́ni lábẹ́ bó ti wù kórí láti se ohunkóhun lẹ́yìn aago méje alẹ́ lójoojúmọ́.
Sùgbọ́n komísánà wá fi àìdùnnú rẹ̀ hàn sí ìwà àìgbọràn tí àwọn kan ń hù láti máa bá àwọn ọlọ́pàá wọ̀yá ìjà tó bẹ́ẹ̀ tí wọn fi di èrò ilé- ìwòsàn.
Adémọ́Lá Adépọ̀jù.
COVID-19: Àwọn ènìyàn márùn ún (5) míràn tún jẹyọ lórílẹ̀ èdè Nàíjíríà Five new cases of #COVID19 have been reported as follows:2 in Lagos2 in Kwara1 in KatsinaAs at 09:10 pm 12th April there are 323 confirmed cases of #COVID19 reported in Nigeria.
85 have been discharged with 10 deathsThere are 19 states with confirmed cases in Nigeria pic.
twitter.
com/hfsRXAaiTQ Àwọn ènìyàn márùn ún (5) míràn tún jẹyọ tíwọ́n ní ààrùn Corona (COVID 19 )  lórílẹ̀ èdè Nàíjíríà, ní èyí tí ó jẹ́ kíiye àwọn tó ní ààrùn Corona jẹ́ mẹ́tàlélógúnlelọ̀dúnrún(323), nígbà tí àwọn ènìyàn bi márùndínláàdọ́rùnún (85)  ti gba ìwòsàn , tí àwọn eniyan mẹ́wàá (10) ṣi ti jẹ Ọlọ́run nípè.
Ajọ to n gbogun ti ajakalẹ aarun  lórílẹ̀ èdè Nàíjíríà (NCDC) lo kede yii lori ẹrọ Twitter wọn, @NCDCgov,.
Nínú àwọn mẹ́jọ ti wọn sẹ̀sẹ̀ jẹyọ ọ̀hún ,méjì ( 2) ní ìpínlẹ̀ Kwara ,méjì(2) ní ìpínlẹ̀ Èkó ,ẹyọ kan   ( 1 ) ní ìpínlẹ̀ Katsina.
Ìpínlẹ̀ tí ààrùn Corona ti jẹ yọ lórílẹ̀ èdè Nàíjíríà  ti jẹ́ ìpínlẹ̀ mọ́kàndínlógún (19) báyìí.
COVID-19: Ẹ máa lo òsèlú fún akitiyan ìjọba nípa ààrùn Corona-IBB Ajagunfẹ̀yìntì , tó tún jẹ́ ààrẹ tẹ́lẹ̀rí  fún orílẹ̀ èdè Nàíjíríà , Ibrahim Badamasi Babangida ti rọ gbogbo àwọn ti ọ̀rọ̀ lati maa ṣe fi lo òsèlú fún akitiyan ìjọba nípa ààrùn Corona.
Ó wá gbósùbà fún àwọn òsìsẹ́ ìjọba  lórí akitiyan wọn láti dẹ́kun ààrùn Corona.
Ajagunfẹ̀yìntì , Ibrahim Bàbángídá sọ̀rọ̀ yíí lọ́jọ́ Àìkú nílùú Minna, ní ìpínlẹ̀ Niger, ó tún wá gbósùbà fún àwọn gómìnà ìpínlẹ̀, àwọn àjọ elétò ìlera  fún ipa pàtàkì tí wọn ń kó láti dẹ́kun ààrùn Covid-19  lórílẹ́ èdè Nàíjíríà , bó tilẹ̀ jẹ́ pé iye àwọn tó ní ààrùn ọ̀hún sì ń pọ̀ si lójoojúmọ́.
Ó wá rọ gbogbo ọmọ orílẹ̀ èdè Nàíjíríà láti máa tẹ̀lé gbogbo ìlànà tí àwọn àjọ elétò ìlera àti àjọ tó ń gbógun ti ìtànkálẹ̀ ààrùn bá là sílẹ̀ láti dẹ́kun ààrùn COIVD-19.
Easter: Abẹnugan ìpínlẹ̀ Ọ̀sun rọ Nàíjíríà láti ní ìrètí nínú Ọlọ́run Abẹnugan ilé ìgbìmọ̀ asojú tí ìpínlẹ̀ Ọ̀sun,ọ̀gbẹ́ni Timothy Owóèye,ti rọ gbogo àwọn ọmọ lẹ́yìn Krisiti àti orílẹ̀ èdè Nàíjíríà lati mú ìrètí wọn dúro sinsin  bó tilẹ̀ jẹ́ pẹ àjàkálẹ̀ wà lórílẹ̀ èdè Nàíjíríà.
Owóèye sọ̀rọ̀ yíí lọ́jọ́ Àbámẹ́ta nínú àtẹ̀jáde rẹ̀ fún àjọ̀dún Ọjọ́ Àjíǹde , ó ní  kì í ṣe ààrùn Corona ni yóò jẹ́ kí òpin ayé dé.
Ó wá rọ àwọn ojúlówó ọmọ orílẹ̀ èdè Nàíjíríà láti sèrànwọ́ ohun ìdẹrùn fún àwọn tó nílò ìrànlọ́wọ́.
Ó tẹ̀síwájú pé: “A gbọdọ̀ jẹ́ kí àjọ̀dún Àjíǹde ti Krisiti yíí ní ipa pàtàkì nínú ìbásepọ̀ pẹ̀lú àwọn ẹlòmíràn.
“A kò gbọdọ̀ dá ètò ìrànwọ́ fún àwọn ènìyàn lásìkò ààrùn COVID-19 yíí dá ìjọba àti àwọn olósèlú nìkan.
“Kò sí àríyànjiyàn pé  àsìkò tí a wà yíí le púpọ̀ sùgbọ́n a gbọdọ̀ mú ìgbàgbọ́ wa dúró sinsin nínú Ọlọ́run, kí á sì ní ìrètí pé,bó tilẹ̀ wù kí ó le tó, ìgbà  sì ń bọ̀ wá dẹ̀" .
Ààrùn COVID-19 Ààrun COVID-19 jẹ́ ààrùn asekúpani , tó tún jẹ́ kí gbogbo ètò ọrọ̀ ajé orílẹ̀ èdè àgbáyé dojúbolẹ̀.
Èyí ló mú kí ìjọba àpapọ̀ orílẹ̀ èdè Nàíjíríà gbé ìgbésẹ̀ láti sòfin kónílé-gbélé ní ìpínlẹ̀ Eko,Ogun àti Abuja,láti dáàbò bo ẹ̀mí tonílé-tàlejò tó wà lórílẹ̀ èdè Nàíjíríà.
Nípa títẹ̀lé ètò ìlànà tí àjọ tó ń mójútó ètò ìlera là sílẹ̀ ̀ati ìgbọràn sí òfin ìgbélé nìkan ló leè mú wa borí.
Easter: Ẹ jẹ́ kí ìgbàgbọ́ yín duro sinsin – Seyi Makinde Gomina ìpínlẹ̀ Ọ̀yọ́ , Sèyí Mákindé ti rọ àwọn ọmọ lẹ́yìn Kriti láti mú ìgbàgbọ́ wọn dúró  sinisin nínú agbára Àjíǹde Kristi páàpáà jùlọ lásìkò ti gbogbo àgbáyé ń kojú ìpèníjà ààrùn Corona.
Mákindé sọ̀rọ̀ yíí nínú ọ̀rọ̀ Àjíǹde tí ó fi ránsẹ́ sí àwọn ọmọ ìpínlẹ̀ Ọ̀yọ́.
Mákindé tún sọ pé, “Ayẹyẹ Àjíǹde,  máa ń ran àwa ọmọ lẹ́yìn Kristi létí nípa ìgbàgbọ́ wa.
Ìgbàgbọ́ nínú agbára Àjíǹde.
A gbọdọ̀ nígbàgbọ́ nípa ohun tí a kò fojúrí ,pàápàá jùlọ lásìkò tí gbogbo àgbáyé wad nínú ewu ààrùn COVID-19.
" Ó tẹ̀síwájú pé bó tilẹ̀ jẹ́ pé àjàkálẹ̀ ààrùn Corona ti jẹ́ kí àwọn ọmọ ìpínlẹ̀ náà wà nínú ìgbélé , tí kò sì leè jẹ́ kí wọ́n lọ sí ibi isẹ́ oòjọ́ wọn, tí ó tún jẹ́ kí ó nira fún púpọ̀  àwọn ọmọ ìpínlẹ̀ náà láti pèsè fún àwọn ẹbí wọn  gẹ́gẹ́ bí ìse wọn.
Gómìnà Mákindé wá sèlérí pé ìjọba yóò  mú ìgbáyé-gbádùn àwọn ará ìpínlẹ̀  náà lọ́kùńkúndùn.
Gómìnà wa rọ àwọn ọmọ ìpínlẹ̀ náà láti dúró sínú ilé wọn, kí wọn sì wá ní àlááfìa.
Ọ̀RỌ̀ ÀÀRẸ MUHAMMADU BUHARI FÚN AYẸYẸ ỌJỌ́ ÀJÍǸDE KRISTI FÚN ỌDÚN 2020 SÍ GBOGBO ỌMỌ ORÍLẸ̀ ÈDÈ NÀÍJÍRÍÀ Mo bá àwọn arákùnrin, arábìnrin ọmọ lẹ́yìn kristi àti gbogbo ọmọ orílẹ̀ èdè Nàíjirià yọ̀ lórí ayẹyẹ ọjọ́ Àjíǹde Kristi ti ọdún yìí.
Ìrántí Àjíǹde ọdún yìí wáyé lásìkò tí ìtànkálẹ̀ ààrùn COVID-19 jẹyọ ní gbogbo àgbáyé.
Bó tilẹ̀ jẹ́ pé gbogbo àwọn ọmọ lẹ́yìn Kristi ní wọn bá ara wọn láti ṣe ayẹyẹ ọjọ́ Àjíǹde ní ọ̀nà ìrẹ̀lẹ̀ yàtọ̀ si bí wọn ṣẹ máa ń se ayẹyẹ ọ̀hún nílé-ìjọ́sìn wọn.
Eleyìí jẹ́ kàyéfì àti ìbànújẹ́ púpọ̀.
Síbẹ̀síbẹ̀, Mo fẹ́ rọ gbogbo àwọn ọmọ lẹ́yìn kristi láti mú ìgbàgbọ́ wọn dúró sinsin nínú Kristi, tí ó borí inúnibíni, àwọn ìjìyà àti ìfaradà, àti ju gbogbo rẹ̀ lọ, ìwà-bí-Ọlọ́run.
Jésù Kristi dúró fún agbára ènìyàn láti farada àwọn ìrora ìgbà díẹ̀ ní ìrètí ògo ayérayé.
Mo rọ̀ yín láti gbé ìgbé ayé ìrẹ̀lẹ̀, ìbáwí, ìfaradà, ìrúbọ àti ìgbọràn, ní èyí tí Jésù Kristi ṣe àfihàn rẹ̀ lákòókò tó wà nílé ayé.
Kò sí ànfààní tí ó dára ju eleyìí lọ fún gbogbo àwọn Kristiẹni, ní pàtàkì jùlọ, gbogbo àwọn ọmọ orílẹ̀ èdè Nàíjíríà lápapọ̀, láti jẹ́ olóòtítọ́, kí wọn tún ní ìrètí pé, pẹ̀lú àdúrà gbígbà àti nípasẹ̀ ìdúrósinsin yálà lọ́kọ̀ọ̀kan tàbí lápapọ̀, ó di dandan kí orílẹ̀-èdè wá borí wọn ìpèníjà wọ̀nyí.
Èmi kò ní iyèméjì pé tí gbogbo àwọn alábàṣépọ, ẹnì-kọ̀ọ̀kan àti àwọn ẹgbẹ́, ba ṣa ipá wọn ní kíkún, tí a sì tẹ̀lé ìmọ̀ràn láti ọ̀dọ̀ àwọn onímọ̀-ìjìnlẹ̀ àti àwọn tó ní òye nípa ìṣòògùn tó lè dẹ́kun ààrùn COVID-19, ó dájú pé ìpinnu tí àwọn ènìyàn wa ní, yóò jẹ́ kí á borí.
Gẹ́gẹ́ bí mo ti ṣàlàyé  sẹ́yìn nínú  ìgbóhùnsáfẹ́fẹ́ tí mo ṣe  fún orílẹ̀-èdè yìí lọ́jọ́ Àìkú, Ọjọ́ kọkàndínlọ́gbọ̀n, ọdún  2020, pé , níwọ̀n ìgbà tí kò sí  abẹ́rẹ́ àjẹsára tí a mọ̀ lọ́wọ́lọ́wọ́  tó le gbógun tí ààrùn náà, “ọ̀nà tí ó dára jùlọ àti tí ó múnádóko ni  láti yàgò fún ààrùn ọ̀hún  nípasẹ̀ ṣíse  ètò ìmọ́tótó déédé àti nípa yíyẹra fún ìpéjọ àpapọ̀.
" Mo tún ń lo ànfààní yìí láti gbósùbà fún ìgbìmọ̀ ìjọba àpapọ̀ fún àwọn ìlànà tí wọn ń gbé láti dẹ́kun ààrùn COVID-19.
Mo mọ̀ nípa àwọn ìníra àti ìjìyà tí ẹnìkọ̀ọ̀kan àti àwọn ènìyàn ń dojúkọ nípasẹ̀ ìgbésẹ̀ bíi ìgbèlè àti bí a kò se jẹ́ kí wọn lọ sibi isẹ́ oòjọ́ wọn.
Bo se jẹ pẹ o nii ṣe pẹlu “ọ̀rọ̀ ìyè àti ikú," àwọn ìpèníjà wọ̀nyí la ní láti kojú fún ìfẹ́ ara wa láti gba orílẹ̀-èdè yìí lọ́wọ́ àjàkálẹ̀ ààrùn.
Ìgbáyé-gbádùn àwọn ènìyàn mi ló jẹ mí lógún jùlọ.
Nítorí náà, ìdàgbàsókè ètò ọrọ̀ ajé orílẹ̀ èdè yìí ṣe pàtàkì nínú èròńgbà wa, A ó sì tún gbìyànjú láti pèsè àwọn ohun tí ẹnu ń jẹ fún àwọn ènìyàn.
Lákòókò tí a rí àjàkálẹ̀-ààrùn COVID-19, tó jẹ́ ìpèníjà káríayé, ìjọba yìí kò saláìmọ̀ gbogbo wàhálà tí àwọn oníjàgídíjàgan àti ọlọ̀tẹ̀ ń fà lórí ètò ààbò orílẹ̀-èdè wa.
Wọ́n le lòo ànfààní yìí láti ṣe àwọn ìkọlù kan sí orílẹ̀ èdè wa.
Ṣùgbọ́n àwọn ikọ̀ olóògùn, àwọn àjọ elétò ààbò àti àjọ tó ń ṣe ìtọpinpinsi dúró sinsin láti máa gbógun tí gbogbo ìkọlù tó bá fẹ́ sẹlẹ̀.
Bíi a ṣe ń sàmì sí ọjọ́ Àjíǹde ti ọdún yìí, ohunkóhun tó bá wù kó jẹ́, Mo gbà yín  níyànjú làti ṣàmúlo ipò tí a wà yìí , kí á sì gbìyànjú láti sètọ́jú ara wa , kí a sì wà ní àílèwu.
Mo kí gbogbo  yín  kú àjọ̀dún ọjọ́ àjíǹde Kristi.
Muhammadu Buhari Ààrẹ orílẹ̀ èdè Nàíjirià April 10, 2020.
Ó gbóná fẹli-fẹli:Ìjàm̀bá iná sẹlẹ̀ nílé-isẹ́ ìsirò –owó Ilé-isẹ́ paná-paná ti ní àwọn ti pa iná tó ń jó ilé- isẹ́ ìsirò –owó  orílẹ̀ èdè Nàíjíríà (Accountant General of the Federation).
Ijamba ina ọhun sẹlẹ  ni owurọ lọjọRu.
Update:The fire at the Accountant General's Office has been extinguished.
twitter.
com/MSEQa5JmFa .
COVID-19: Àwọn ènìyàn mẹ́fà (6) míràn tún jẹyọ lórílẹ̀ èdè Nàíjíríà Àwọn ènìyàn mẹ́fà (6) míràn tún jẹyọ tí wọ́n ní ààrùn Corona (COVID 19 )  lórílẹ̀ èdè Nàíjíríà, ní èyí tí ó jẹ́ kí iye àwọn tó ní ààrùn Corona jẹ́ òjìlènígba dín méjì (238), nígbà tí àwọn ènìyàn bí márùndínlógójì(35)  ti gba ìwòsàn , tí àwọn ènìyàn márùn ún (5) sì ti jẹ́ Ọlọ́run nípè.
Àjọ tó ń gbógun tí àjàkálẹ̀ ààrùn  lórílẹ̀ èdè Nàíjíríà (NCDC) ló kéde yìí lórí ẹ̀rọ  Twitter wọn, @NCDCgov,ní àsálẹ́  ọjọ́ Ajé,ọjọ́ kẹfà, osù kẹrin (Tuesday 6th April ) ní déédé aago Mẹ́sàn án ààbọ̀, ọdún 2020 ( 9:30 P.
m,Local Time).
Nínú àwọn mẹ́jọ tí wọn sẹ̀sẹ̀ jẹyọ ọ̀hún ,méjì ( 2) ní ìpínlẹ̀ Kwara ,méjì(2) ní ìpínlẹ̀ Edo ,ẹyọ kan   ( 1 ) ní ìlú Àbújá, Federal Capital Territory (FCT) àti  ẹyọ kan  (1) ní ìpínlẹ̀ Rivers.
Six new cases of #COVID19 have been reported in Nigeria: 2 in Kwara, 2 in Edo, 1 in Rivers and 1 in the FCTAs at 09:30 pm 6th April there are 238 confirmed cases of #COVID19 reported in Nigeria.
Thirty-five have been discharged with five deaths pic.
twitter.
com/jmChydhtas .
Ẹ pín ìrẹsì tí ẹ gbà lọ́wọ́ àwọn fàyàwọ́ fún ọmọ orílẹ̀ èdè Nàíjíría-Buhari Ààrẹ orílẹ̀ èdè Nàíjíría, Muhammadu Buhari ti pàsẹ pé kí ilé-isẹ́ asọ́bodè pín ọkọ̀ àádọ́jọ (150) ìrẹsì tí wọ́n gbá sílẹ̀ lọ́wọ́ àwọn fàyàwọ́ fún gbogbo ìpínlẹ̀ tó wà lórílẹ̀ èdè Nàíjíría.
Mínísítà fún ètò ìnáwó, ìsúná àti ètò ìlànà , abilékọ Zainab Ahmed ló sọ̀rọ̀ yíí pẹ̀lú àwọn akọ̀ròyìn , nílùú Àbújá.
Ahmed tún sọ pé gbogbo àwọn ọkọ̀ ìrẹsì ọ̀hún ni wọ́n ti fi ránsẹ́ sí àjọ tó ń mójútó ètò ọmọnìyàn àti ìsẹ̀lẹ̀ pàjáwìrì láti pín àwọn ìrẹsì náà káàkiri.
Ahmed ní ààrẹ tún ti fọwọ́sí àwọn ètò ìrànwọ́ irúgbìn tí won yóò kó lo sí àwọn apá ibìkan lórílẹ̀ èdè Nàíjíríà.
Mínísítà tún tẹ̀síwájú pé ìjọba ti dín owó tí àwọn àgbẹ̀ máa ń fi ra ajílẹ̀ láti ẹgbẹ̀rún márùn ún ààbọ̀ sí ẹgbẹ̀rún márùn ún náírà fún báàgì ajílẹ̀ kan.
Ó tún sọ pé àwọn ètò ìrànwọ́ míiràn yóò tún wá fún gbogbo àwọn ọmọ orílẹ̀ èdè Nàíjíríà.
Adémọ́lá Adépòjù.
Ọjọ́ Àjíǹde kristi: Ìjọba orílẹ̀ èdè Nàíjíríà pàsẹ ọjọ́ Ẹti, Ajé fún ìsinmi Ìjọba orílẹ̀ èdè Nàíjíríà ti pàsẹ pé kí ọjọ́ kẹwàá, Ẹtì, osù kẹrin (April 10) àti ọjọ́ kẹtàlá , ọjọ́  Aje ́ jẹ́ ìsinmi láti  fi sayẹyẹ àjọ̀dún Àjíǹde ti krisiti.
Mínísítà fún ètò abẹ́lé, ọ̀gbẹ́ni Rauf Arégbésolá ló kéde yìí nípasẹ̀ ìjọba àpapọ̀ lọ́jọ́ Ajé, nílùú Àbújá.
Arégbésolá wá rọ gbogbo àwọn ọmọlẹ́yìn kristi láti máa sàwòkọ́sẹ ìwà àti àbùdá Jésù kristi nípa fífi ẹ̀mí ìfẹ́, àlááfìa àti àánú hàn nínú ìwà ati ìṣe wọn.
Arégbésolá tún wá gbogbo ọmọ lẹ́yìn kristi láti lo àsìkò ayẹyẹ ọ̀hún fi gbàdúrà fún orílẹ̀ èdè Nàíjíríà àti gbogbo àgbáyé lápapọ̀ páàpáà jùlọ lásìkò àjàkálẹ̀ ààrùn COVID-19 tó gba gbogbo ayé kan.
Mínísítà tún rọ gbogbo ọmọ orílẹ̀ èdè Nàíjíríà láti máa sàtìlẹyìn fún gbogbo ìgbìyànjú ìjọba àpapọ̀ nípa gbígbógun ti ààrùn Corona.
Ó wá ran gbogbo ọmọ orílẹ̀ èdè Nàíjíríà létí nípa àwọn ètò ìlànà tí àwọn alásẹ ti là sílẹ̀ lọ́nà àti dẹ́kun ìtànkálẹ̀ ààrùn Corona lórílẹ̀ èdè yìí pàápàá jùlọ nípa yíyẹra fún ènìyàn àti síse ìmọ́tótó lásìkò ayẹyẹ ọ̀hún.
Arégbésolá wá kí gbogbo àwọn omọ lẹ́yìn kristi kú ayẹyẹ àjọ̀dún Àjíǹde.
COVID-19: Gómìnà ìpínlẹ̀ Ọ̀yọ́ yege àyẹ̀wò, yóò bẹ̀rẹ̀ isẹ́ lónìí Gómìnà ìpínlẹ̀ Ọ̀yọ́, Sèyí Mákindé tí ní òun yege níbi àyẹ̀wò kejì tí wọ́n se fún òun nípa ààrùn Corona, ó wá sèlérí láti bẹ̀rẹ̀ isẹ́ rẹ lónìí, tó jẹ́ ọjọ́ Ajé.
Mákindé sọ̀rọ̀ yíí lásàálẹ́ ọjọ́ Àìkú lórí ẹ̀rọ Twittre rẹ̀ lásìkò tí o gba àbájáde èsì àyẹ̀wò kejì ọ̀hún.
Ọgbọ̀njọ́ osù kẹta ni gómìnà Mákindé sọ̀rọ̀ lórí ẹ̀rọ Twitter rẹ̀ pé, òuń ní ààrùn Conona, ìyẹn COVID-19.
Láti ìgbà yan ni gómìnà ọ̀hún ti wà nínú ìgbélé, kí ó tó di pé ó gba àbájáde èsì kejì nípa ààrùn Corona, ní èyí tí ó sọ pé kò ní ààrùn yíí.
COVID-19: Àwọn ènìyàn mẹ́jọ (8) míràn tún jẹyọ lórílẹ̀ èdè Nàíjíríà Àwọn ènìyàn mẹ́jọ (8) míràn tún jẹyọ tí wọ́n ní ààrùn Corona (COVID 19 )  lórílẹ̀ èdè Nàíjíríà, ní èyí tí ó jẹ́ kí iye àwọn tó ní ààrùn Corona jẹ́ òjìlénígbadínmẹ́jọ (232).
Àjọ tó ń gbógun ti àjàkálẹ̀ ààrùn lórílẹ̀ èdè Nàíjíríà (NCDC) ló kéde yìí lórí ẹ̀rọ̀  Twitter wọn, @NCDCgov,ní àsálẹ́  ọjọ́ Àìkú,ọjọ́ karùn ún, osù kẹrin (Sunday 5th April ) ní déédé aago Mẹ́sàn án ààbọ̀( 9:30 P.
m,Local Time).
Nínú àwọn mẹ́jọ tí wọn sẹ̀sẹ̀ jẹyọ ọ̀hún ,márùn ún ( 5) ní ìpínlẹ̀ Lagos ,ẹyọ kan  ( 1 ) ní ìlú Àbújá, Federal Capital Territory (FCT) àti ẹyọ kan  (2) ní ìpínlẹ̀ Kàdúná.
Eight new cases of #COVID19 have been reported in Nigeria: 5 in Lagos, 2 in the FCT and 1 in Kaduna StateAs at 09:30 pm 5th April there are 232 confirmed cases of #COVID19 reported in Nigeria.
Thirty-three have been discharged with five deaths pic.
twitter.
com/jnWgSFGTUh.
COVID-19: Gómìná ìpínlẹ̀ Eko yóò tẹ̀síwájú nípa ètò ìrànwọ́ Gómìná ìpínlẹ̀ Eko,ọ̀gbẹ́ni  Babajide Sanwo-Olu, ti kéde pé àwọn kò ní dáwọ́ ètò ìrànwọ́ tí wọ́n ń pèsè fún àwọn tó kù díẹ̀ fún àti àwọn tí kò rọ́wọ́ họrí tí òfin ìgbélé ọjọ́ mẹ́rínlà tí ìjọba àpapọ̀ kéde rẹ̀  leè pa wọ́n lára.
Sanwó-olú sọ̀rọ̀ yíí lẹ́yìn ìpàdé ìgbìmọ̀ aláàkóso fún ètò ààbò tó wáyé ní ilé-gomínà ní ìpínlẹ̀ Èkó, pé gbogbo gbèsè tí àwọn aláìsàn, aláboyún àwọn tó wà nínú ewu pàjáwìrì, àwọn tí wọn fẹ́ ṣe isẹ́ abẹ fún tí wọn wà nílé-ìwòsàn alábọ́dé tàbí tí ìjọba ìpínlẹ̀ lásìkò òfin ìgbélé yíí ní àwọn ti san gbogbo owó tí wọn jẹ nílé ìwòsàn.
Sanwó-Olú ní àwọn gbé ìgbésẹ̀ yíí láti jẹ́ kí ara tu àwọn aláìsàn , tí òfin ìgbélé ọ̀hún pa isẹ́ wọn lára lásìkò ààrùn COVID-19.
Ó wá rọ àwọn ọmọ ìpínlẹ̀ Èkó láti túnbọ̀ mú sùúrù fún ìjọba.
Ó ní òfin ìgbélé náà tí ń so èso rere, ní èyí tí ó jẹ́ kí àjọ ètò ìlera àti àjọ tó ń gbógun tí ààrùn lórílẹ̀ èdè yíí leè máa tọpinpin   àwọn tó ní ààrùn Corona, tí wọn ti sí ń gba ìtọ́jú ní ilé –ìtọ́jú àwọn aláìsàn tó wà ní, Yaba.
Sanwó-Olú wa tẹpẹlẹ mọ́ ìgbesẹ̀ ìjọba láti  túbọ̀ máa dáàbò bò ẹ̀mí àti dúkìá àwọn ará ìlú.
Ó wá kìlọ̀ fún àwọn jàǹdùkú tí wọn leè fẹ́ máa lo àsìkò yìí láti da omi àlááfìa rú, pé àwọn ti sọ fún agbófinró láti pèsè ètò ààbò fún ìpìnlẹ̀ náà fún wákàtí mẹ́rìnlélógún .
COVID-19: Àwọn ènìyàn mẹ́wàá (10) míràn tún jẹyọ lórílẹ̀ èdè Nàíjíríà Àwọn ènìyàn mẹ́wàá (10) míràn tún jẹyọ tí wọ́n ní ààrùn Corona (COVID 19 )  lórílẹ̀ èdè Nàíjíríà, ní èyí tí ó jẹ́ kí iye àwọn tó ní ààrùn Corona jẹ́ okòólénígba àti mẹ́rìn (224).
Àjọ tó ń gbógun ti àjàkálẹ̀ ààrùn  lórílẹ̀ èdè Nàíjíríà (NCDC) ló kéde yìí lórí ẹ̀rọ  Twitter wọn, @NCDCgov,ní òwúrọ̀  ọjọ Àìkú,ọjọ́ karùn ún, osù kẹrin (Sunday 5th April ) ní déédé aago Mókànlá kojá ìsẹ́jú mẹ́ẹ̀dógún( 11:15 A.
m,Local Time).
Nínú àwọn mẹ́wàá tí wọn sẹ̀sẹ̀ jẹyọ ọ̀hún ,mẹ́fà ( 6) ní ìpínlẹ̀ Lagos ,méjì ( 2 ) ní ìlú Àbújá, Federal Capital Territory (FCT) àti méjì (2) ní ìpínlẹ̀ Edó.
Ten new cases of #COVID19 have been reported in Nigeria: 6 in Lagos, 2 in FCT and 2 in Edo.
As at 11:15 am 5th April there are 224 confirmed cases of #COVID19 reported in Nigeria.
Twenty-seven have been discharged with five deaths pic.
twitter.
com/zztdRENzUF .
COVID-19: Àwọn ènìyàn márùn ún míràn tún jẹyọ lórílẹ̀ èdè Nàíjíríà Àwọn ènìyàn márùn ún míràn tún jẹyọ tí wọ́n ní ààrùn Corona (COVID 19 )  lórílẹ̀ èdè Nàíjíríà, ní èyí tí ó jẹ́ kí iye àwọn tó ní ààrùn Corona jẹ́ okòólénígba dín mẹ́fa (214).
Àjọ tó ń gbógun ti àjàkálẹ̀ ààrùn  lórílẹ̀ èdè Nàíjíríà (NCDC) ló kede yìí lórí ẹ̀rọ  Twitter wọn, @NCDCgov,lásàálẹ́ ọjọ́ Àbámẹ́ta ní déédé aago Mẹ́wàá kọjá ìsẹ́jú mẹ́wàá( 10:10 p.
m,Local Time).
Nínú àwọn márùn ún tí wọn sẹ̀sẹ̀ jẹyọ ọ̀hún, mẹ́ta ( 3) ní ìpínlẹ̀ Bauchi  (Àríwá ìlà oòrùn ) àti méjì ( 2 ) ní ìlú Àbújá, Federal Capital Territory (FCT).
As at 10:10 pm 4th April, there are 214 confirmed cases25 discharged4 deathsFor a breakdown of cases by states- https://t.
co/zQrpNeOfetLagos- 109FCT- 43Osun- 20Oyo- 9Akwa Ibom- 5Ogun- 4Edo- 7Kaduna- 4Bauchi- 6Enugu- 2Ekiti- 2Rivers-1Benue- 1Ondo- 1 .
A ó ṣa ipá wa láti gbógun ti ààrùn Corona ní Nàíjíríà- Chikwe Ihekweazu Ìgbìmọ̀ ìjọba àpapọ̀ tó ń mójútó gbígbógun ti ààrùn Covid-19 ti rọ àwọn olùdarí ilé-isẹ́ ìjọba àti aládàáni láti máa tẹ̀lé gbogbo ìlànà àti àyẹ̀wò tó ní se nípa dídẹ́kun ààrùn Corona.
Akọ̀wé àgbà fún ìjọba àpapọ̀ lórílẹ̀ èdè Nàíjíríà (SGF) àti alága ìjọba àpapọ̀  tó ń mójútó  gbígbógun ti ààrùn Covid-19 , Boss Mustapha ló sọ̀rọ̀ yìí nílùú Àbújá pẹ̀lú àwọn akọ̀ròyìn lọ́jọ́Bọ̀.
Ọ̀gbẹ́ni Mustapha ní ààrùn Corona yìí lágbára láti fi ẹ̀mí àwọn ènìyàn àti ètò ọrọ̀ ajé, ètò ààbò orílẹ̀ èdè Nàíjíríà sínú ewu.
Ó wá rọ gbogbo ọmọ orílẹ̀ èdè yíí pé kí wọn rí gbogbo ìgbésẹ̀ tí ìgbìmọ̀ ọ̀hún ń gbé gẹ́gẹ́ bí ọ̀nà láti dáàbò bò ìgbésí ayé tẹrú-tọmọ tó wà lórílẹ̀ èdè Nàíjíríà.
Mínísítà fún ètò ìlera lórílẹ̀ èdè Nàíjíríà, Osagie Ehanire, tó jẹ́ ọ̀kan lára ìgbìmọ̀ ọ̀hún sọ pé: " … A rọ gbogbo ọmọ orílẹ̀ èdè Nàíjíríà láti dúró sínú ilé wọn, kí wọn sì mójútó ètò ìlera wọn, nípa títẹ̀lé ètò ìlànà tí àjọ ètò ìlera làà sílẹ̀ àyàfi ẹni tí ó bá sẹ̀sẹ̀ dé láti ìrìnàjò nìkan lo níànfààní láti rìn padà lọ sínú ilé rẹ̀".
Olùdarí àjọ tó ń gbógun tí ààrùn kòkòrò lórílẹ̀ èdè Nàíjíríà, (National Center for Disease Control, NCDC), Chikwe Ihekweazu ni: "  Lójoojúmọ́ ni à ń fi àwọn òsìsẹ́ àti ohun èlò ránṣẹ́ sí ìpínlẹ̀ tí ààrùn Corona bá gbé jẹyọ ,a sì ń gbìyànjú láti sa ipá  wa lọ́nà tí a óò  fi dẹ́kun ààrùn Corona lórílẹ̀ èdè Nàíjíríà, bó tilẹ̀ jẹ́ pé àwọn nílò owó, ìrìnsẹ̀,àwọn olùrànlọ́wọ́ ,ohun èlò àti àwọn nǹkan míràn.
“Ìgbìyànjú yíí kò rọrùn rárá, sùgbọ́n a fi ń dá gbogbo ìpínlẹ̀ tó wà lórílẹ̀ èdè Nàíjírìá lójú pé , a ò ní káà árẹ̀ láti sa ipá wa nípa dídẹ́kun ààrùn Corona ní àwọn ìpínlẹ̀ tí ààrùn yíí bá ti gbé ń jẹyọ.
COVID-19: Ìpínlẹ̀ Anambra àti ìpínlẹ̀ míràn ti bẹ̀rẹ̀ gbígba owó ìrànwọ́ Ìjọba àpapọ̀ ti ní ìpínlẹ̀ Anambra,Katsina àti Nasarawa yóò bẹ̀rè ṣí ní máa gba owó ìrànwọ́ láti ọ̀dọ̀ àjọ tó ń mójútó ètò ọmọnìyàn, ìjàm̀bá pàjáwìrì àti ìdàgbàsókè àyíká.
Minisita fun àjọ tó ń mójútó ètò ọmọnìyàn, ìjàm̀bá pàjáwìrì àti ìdàgbàsókè àyíká lorilẹ ede Naijiria, ọ̀dọ̀ àjọ tó ń mójútó ètò ọmọnìyàn, ìjàm̀bá pàjáwìrì àti ìdàgbàsókè àyíká , Sadiya Umar Farouq  sàlàyé pé ètò tí ìrànwọ́ owó tí àwọn ń ṣe ọ̀hun wà lára ìlérí tí ààrẹ Muhammadu Buhari ṣe láti pèsè ètò ìrànwọ́ lásìkò ìgbélé lọ́nà àtidẹ́kun ààrùn Covid-19.
Ètò ìrànwọ́ náà wáyé ní ìpínlẹ̀  Anambra , ní ìjọba ìbílẹ̀ Anyamelum  (Wọọdu Anaku 1 & 2; Omor 1 & 2; Umerum Umumbo; Igbakwu; Ifite Ogwari 1 & 2; Umueje ati Omasi.
Ètò ìrànwọ́ owó ọ̀hún tún wáyé ní àwọn ibi mẹ́ta kan ní Wamba, Wayo àti Nakere ni ipinlẹ Nasarawa ,tó jẹ́ ààrin gbùngbùn orílẹ̀ èdè Nàíjíríà.
Bákan náà, wọn tún rí ìrànwọ́ owó yíi gba ní ìjọba ìbílẹ̀ mẹ́tàlélọ́gbọ̀n ní ìpínlẹ̀ Katsina.
Àwọn ìjọba ìbílẹ̀ náà ní Bakori, Bindawa, Baure, Batagarawa, Dandume, Ingawa, Kaita, Mani, Musawa, Rimi ati Kankara.
COVID-19: Ẹ máa san owó osù àwọn òsìsẹ́ lásìkò – ààrẹ Buhari Ààrẹ orílẹ̀ èdè Naijiria, Muhammadu Buhari ti pàsẹ fún àjọ tó ń mojuto ètò ìnáwó àti ètò ìlànà orílẹ̀ èdè láti rí i pé wọn ń sa owó oṣù àwọn òsìsẹ́ lóòrè-kóòre.
Ààrẹ sọ̀rọ̀ yìí nílé ààrẹ tó wà nílùú Àbújá lásìkò tó ń sèpàdé pẹ̀lú ìgbìmọ̀ ààrẹ tó ń mójútó ààrun COVID-19, nípa ètò ọrọ̀ ajé orílẹ̀ èdè yìí.
Ààrẹ tún wá pàsẹ fún àjọ ohun láti mójútó ètò amáyédẹrùn bíi àwọn ojú pópó ọkọ̀ àti ojú ọkọ̀ irin, kí wọn ṣì máa sàmúlò àwọn irinsẹ́ orílẹ̀ èdè yìí.
Alága ìgbìmọ̀ ọ̀hún, tí ó tún jẹ́ mínísítà fún ètò ìnáwó, ìsúná àti ìlànà orílẹ̀ èdè, Zainab Ahmed, ló sọ̀rọ̀ yìí lásìkò tó ń bá àwọn akọ̀ròyìn ilé ààrẹ sọ̀rọ̀ nílùú Àbújá, lẹ́yìn ìpàdé tí wọn ṣe pẹ̀lú ààrẹ.
Ahmed tó jẹ́ alága ìgbìmọ̀ náà sọ pé "Ààrẹ tún pàsẹ pé kí ìgbìmọ̀ náà rí i pé wọn sètò ìlànà tí yóò leè dáàbò bò àwọn tí kò rọ́wọ́ họrí àti abarapá láwùjọ lásìkò ààrun Corona.
" Ọ̀kan lára ìgbìmọ̀ ọ̀hún, tó tún jẹ́ mínísítà ìpínlẹ̀  fún ètò epo rọ̀bì lórílẹ̀ èdè yìí, Timipre Sylva, ní ètò ọrọ̀ ajé orílẹ̀ èdè yìí kò fararọ nítorí ààrùn  COVID-19  tó ń sẹlẹ̀ àti owó epo tó tún ti fọ́, ìdí nìyí tí àwọn se wà láti fi tó ààrẹ létí bí gbogbo ǹǹkan ṣe ń lọ lórílẹ̀ èdè yìí.
Aláàkóso ilé-ìfowópamọ́ ti ìjọba àpapọ̀ (CBN), Godwin Emefiele, náà tún sọ pé ètò ọrọ̀ ajé orílẹ̀ èdè Nàíjíríà kò rẹ́ẹ̀rín rárá yàtọ̀ sí bí àwọn ènìyàn se rò ó lọ́kàn.
Àwọn tó wà níbi ìgbìmọ̀ ọ̀hún náà ni mínísítà ìpínlẹ̀ fún ètò ìsúná àti ètò ìlànà orílẹ̀ èdè, Clement Àgbà àti aláàkóso ilé-isẹ́ epo rọ̀bì (NNPC), Mela Kyari.
Alákoso àwọn asọ́bodè gbósùbà fún àwọn òsìsẹ́ rẹ̀ Alákoso àwọn asọ́bodè lórílẹ̀ èdè Nàíjíríà ti gbósùbà fún àwọn òsìsẹ́ rẹ̀ bí wọ́n ṣe fakọyọ àti ìwà akínkanjú tí wọ́n ń hù lásìkò ti òfin ìgbélé láti dẹ́kun ààrùn Corona ti wọ ọjọ́ mẹ́ta báyìí.
Ọ̀gbẹ́ni Àlí ní àwọn ìròyìn tí òun ń gbọ́ nípa àwọn òsìsẹ́ rẹ̀ nípa ìwà akínkanjú tí wọn ń hù lásìkò ìpèníjà tó ń dojúkọ orílẹ̀ èdè Nàíjíríà nípasẹ̀ ààrùn Corona, pàápàá jùlọ láti dáàbò bò àwọn ibùdó ọkọ̀ ojú omi.
Ó wá rọ àwọn òsìsẹ́ rẹ̀ láti máa tẹ̀lé ìlànà tí àwọn òsìsẹ́ ètò ìlera là sílẹ̀ nípa fífọ ọwọ́ wọn, yíyẹra fún àwọn ènìyàn  àti nípa lílò ọsẹ a-pa kòkòrò lóòrè-kóòrè.
Ó wá gbàdúrà pé kí Ọlọ́run wo àwọn tí ààrùn COVID-19 mú fún ìwòsàn kíákíá, kí Ọlọ́run sì tún wo orílẹ̀ èdè Nàíjíríà  àti àgbáyé sàn.
COVID-19 : ilé-isẹ́ ológun ní irọ́ ni fídíò tí wọ́n ń gbé káàkiri Ilé-isẹ́ ológun ti ní irọ́ ni fídíò tí àwọn ènìyàn ń gbé káàkiri lórí ẹrọ ayélujára àti ní ilé-isẹ́ ìròyìn láti ba ilé-isẹ́ ọ̀hún lórúkọ jẹ́.
Olùdarí ẹka ìròyìn àti ìkéde fún ilé-isẹ́ náà, ọ̀gágun John Enenche ló sọ̀rọ̀ yìí lọ́jọ́Rú pé ìsẹ̀lẹ̀ tó wà nínú fídíò tí àwọn ènìyàn ń gbé káàkiri náà wáyé lọ́dún 2012 àti 2013, ní èyí tí àwọn ẹni ibi ń lò lásìkò tí ìjọba orílẹ̀ èdè yìí pàsẹ pé kí àwọn ọmọ ogun wa lára àwọn òsìsẹ́ elétò ààbò láti ràn wọ́n lọ́wọ́ lásìkò òfin ìgbélé, láti dẹ́kun ìtànkálẹ̀ ààrùn COVID-19.
Ọ̀gágun John Enenche ni  “Mo wá rọ gbogbo àwọn ọmọ orílẹ̀ èdè Nàíjíríà láti rí  fídíò tí wọn ń gbé káàkiri gẹ́gẹ́ bí isẹ́ ọwọ́ àwọn ẹni ibi láti bá ilé-isẹ́ ológun lórúkọ jẹ́.
Ile-isẹ́ ológun kò ní ká à árẹ̀ nípa ojúṣe rẹ̀ láti máa tẹ́lẹ̀ òfin orílẹ̀ èdè Nàíjíríà áti láti máa dídábò bo àwọn omọ orílẹ̀ èdè yìí.
COVID-19: Àwọn mẹ́tàlélógún(23) mìíràn tún jẹyọ lórílẹ̀ èdè Nàíjíríà Àwọn mẹ́tàlélógún (23) mìíràn tó jẹ́ ọmọ orílẹ̀ èdè Nàíjíríà ni wọ́n tún ní ààrùn Corona, (COVID-19) báyìí.
Àwọn kan tó ní ààrùn Corona tún jẹyọ ní ìpínlẹ̀ Lagos, FCT, Akwa Ibom, Kaduna ati Bauchi.
Twenty-three new cases of #COVID19 have been reported in Nigeria; 9 in Lagos, 7 in the FCT, 5 in Akwa Ibom, 1 in Kaduna and 1 in Bauchi StateAs at 08:00 pm 1st April there are 174 confirmed cases of #COVID19 reported in Nigeria.
Nine have been discharged with two deaths pic.
twitter.
com/Wy9MzX1lsr Gẹ́gẹ́ bí  àjọ tó ń gbógun tí ààrùn kòkòrò (Nigerian Centre for Disease Control, NCDC,)se sọ pé , wọn rí mẹ́sàn án( 9) ní ìpínlẹ̀ Èkó,méje (7)ní ìlú Àbújá, FCT, márùn ún (5) ní ìpínlẹ̀  Akwa Ibom, ẹyọ kan (1) ní ìpínlẹ̀ Kàdúná àti ẹyọ kan (1) ní ìpínlẹ̀ Bauchi.
Gbogbo àwọn tó ti ní ààrùn Corona lórílẹ̀ èdè Nàíjíríà wá jẹ́ mẹ́rìnléláàdọ́sàn án (174) tí àwọn mẹ́sàn án yege àti àwọn méjì sì ti gbẹ́mì  míì.
Adémọ́lá Adépòjù.
COVID-19: Ẹ wo ìlú Àbújá bó se pa lọ́lọ́ Ṣé ẹni ìjà ò dé bá.
Òun náà ló máa ń pe ara rẹ̀ lọ́kùnrin.
Tó bá jẹ́ pé al̀ùfáà tàbí babaláwo tó mọfá-mọ̀pẹ̀lẹ̀ ló jísẹ́ fún gbogbo ọmọ orílẹ̀ èdè Nàíjíríà pé, ààrun kan ń bọ̀ , tí yóò jẹ́ kí tẹrú-tọmo, tonílé, tàlejò fìdìí mọ́lẹ́ wọn.
Pé ààrùn kan ń bọ̀, tí yóò jẹ́ kí onísòwò ti sọ́ọ̀bù rẹ̀ pa, pé ààrùn kan ń bọ̀ tí yóò jẹ́ kí gbogbo àwọn tó máa ń tọkọ̀ létí lọ sí ilẹ̀ òkèèrè nítorí ẹ̀fọ́rí tàbí àìsàn ráńpẹ́, kọ̀ láti sálọ bíi ìṣe wọn, pé wọn yóò  jókòó sílé , mo mọ̀ dájú pé gbogbo ọmọ orílẹ̀ èdè Nàíjíríà ni wọn yóò sọ pé kí  onítọ̀hún tàbí  fún babaláwo ọ̀hún pé ifá rẹ̀ kọ̀ fọ rere.
Àmọ́sá, ṣé bó ṣe wu olúwa ló ń sọlá, bó ṣe wu asẹdàá  ló ń hùwà.
Ààrùn COVID-19, ààrùn Corona wọ orílẹ̀ èdè Nàíjíríà, gbogbo wá pa lọ́lọ́, ààrùn tí kò mọ olówó, tálákà, kó dà ààrùn tí kò mọ ibi tó ti wá, lórílẹ̀ èdè China.
Ohun tí ó dá mi lójú ni pé, lábẹ́ bó ti wù kó rí, orílẹ̀ èdè Nàíjíríà yóò yege, orílẹ̀ èdè Nàíjíríà yóò bọ́ lọ́wọ́ ààrùn Corona.
Ṣé gbogbo ọmọ tí àkàrà bá kó wọnú epo ló máa ń kó jáde.
Ó di dandan ká bọ́ lọ́wọ́ ààrùn corona.
Sùgbọ́n ikú tó bá sí ẹni ní fìlà, tí kò bá pa ẹni, ó yẹ kí onítọ̀hún gbé igbá ọpẹ́.
Tí ààrùn Corona bá kúrò lórílẹ̀ èdè Nàíjíríà, ó yẹ kí gbogbo ọmọ orílẹ́ èdè Nàíjíríà kọ́ ọgbọ́n kan tàbí ìkejì níbẹ̀ pé, ẹni tí Ọlọ́run kò leè mú, ó dájú pé Ọlọ́run kò tíì dá onítọ̀hún.
Ó yẹ kí gbogbo wa lórílẹ̀ èdè Nàíjíríà kọ́ ọgbọ́n pé, àjò kò dà bíi ilé, bí ọkọ̀ si ròkun, rọ̀sà, ilé náà sì ni àbọ̀simi oko.
Tó bá jẹ́ pé, a ti tún gbogbo ilé-ìwòsàn ìjọba yálá ti ìjọba àpapọ̀ tàbí ti ìpínlẹ̀, gbogbo ilé ìtọ́jú yálà alábọ́dé tàbí gbogbo àwọn ilé-ìwòsàn fásitì tó wà lórílẹ̀ èdè wa jẹ́ ojúlówó, jẹ́ èyí tó wà ní ìbámu pẹ̀lú gbogbo àwọn ilé-ìwòsàn tó wà nílẹ̀ òkèèrè, tí àwọn olówó wá máa ń sálọ lásìkò tí wọn bá ní àìsàn ránpẹ́,tó bá jẹ́ pé  gbogbo àwọn ilé-ìwòsàn wá gbóuńjẹ fẹ́gbẹ́ gbàwobọ̀, ìwọ̀nba ni wàhálà àti ìdààmú tí ààrùn Corona kó wa sí lórílẹ̀ èdè Nàíjíríà ìbá jẹ́.
Ìmọ̀ràn mi ni wí pé, kí gbogbo wá forí-korí, fikùn lukùn, nítorí pé àgbájọwọ́ la fi ń sọ̀yà, ọwọ́ kan kò gbẹ́rù dórí, Kí á gbìyànjú láti yanjú gbogbo àwọn kùdìẹ̀-kudiẹ tó wà lórílẹ̀ èdè yíí, yálà nílé ìwòsàn wa gbogbo, tàbí nípa ètò ọrọ̀ ajé, kí orílẹ̀ èdè wa leè gòkè àgbà.
Àbọ̀ ọ̀rọ̀ là ń sọ fọ́mọlúàbí, tó bá dénú tán, yóò di odidi.
ẹ sẹ́ púpọ̀.
Títìpa: ìjọba àpapọ̀ bẹ̀rẹ̀ pínpín ogún ẹgbẹ̀rún naira nílùú Àbújá Lọ́nà àtimú ìrọ̀rùn bá àwọn ènìyàn tó ń gbé nílùú Àbújá nípasẹ̀ òfin ìgbélé ti ààrẹ Muhammadu Buhara kéde rẹ̀, ìjọba orílẹ̀ èdè Naijiria ti bẹ̀rẹ̀ ṣí ń pín ogún ẹgbẹ̀rún naira owó iranwọ fún àwọn tó ń gbé ní ìjọba ìbílẹ̀ Kwali.̀ Mínísítà fún ètò ọmọnìyàn, ìsẹ̀lẹ̀ pàjáwìrì àti ìdàgbàsókè àwùjọ, Hajiya Sadiya Umar Farouq ló sọ eléyìí lásìkò tí wọn ń pín owó ọ̀hún ní òwúrọ̀ ọjọ́Rú.
Ilé akéde Nàíjíríà sọ pé, àwọn ènìyàn tí iye wọn jẹ àádọ́wàá (190) ni wọ́n ti jẹ ànfààní ogún ẹgbẹ̀rún (N20,000 ) ni ìjọba ìbílẹ̀ Kwali báyìí.
Hajiya Farouk ní àwọn ènìyàn tí wọn jẹ́ ànfààní owó ọ̀hún ló jẹ́ pé ẹgbẹ̀rún ún márùn ún, ni wọ́n máa ń gbà tẹ́lẹ̀, lósoosù, tí wọn wá fún wọn ní ogún ẹgbẹ̀rún lásìkò yíí fún owó osù mẹ́rin lẹ́èkan náà fún wọn.
Ó tẹ̀síwájú pé ẹgbẹ̀rún márùn ún àwọn ènìyàn ni yóò jẹ ànfààní owó ìrànwọ́ ọ̀hún nílùú Àbújá.
Owó epo ọkọ̀ ayọ́kẹ́lẹ́ tún ti dínkù sí N123.50 Ìjọba orílẹ̀ èdè Nàíjíríà tún ti fọwọ́sí àdínkù owó epo ọkọ̀ ayọ́kẹ́lẹ̀ lórílẹ̀ èdè Nàíjíríà sí  naira mẹ́tàlélọ́gọ́fà ààbọ̀ (N123.
50, per Litre) fún lita kan.
Alákoso àgbà fún ilé-isẹ́ tó ń sàmójútó owó orí epo ọkọ̀ ayọ́kẹ́lẹ́ lórílẹ̀ èdè Nàíjíríà,(Petroleum Products Pricing Regulatory Agency) Abdulkadir Saidu, ló kéde yìí lásàálẹ́ ọjọ́ Ìsẹ́gun.
Sàídù ní àdínkù owó epo ọ̀hún yóò bẹ̀rẹ̀ ní ọjọ́ kínní, osù kẹrin, Ọdún 2020 (April 1 2020), gbogbo ilé-isẹ́ tí wọn gbé ń ta epo ọkọ̀ ayọ́kẹ́lẹ́ ní jákè-jádò orílẹ̀ èdè Nàíjíríà ló gbọdọ̀ tẹ̀lé ìfilọ̀ yìí.
PPPRA sets new PMS pump price at N123.
5 per litre to take effect from April 1st.
Read full statement below.
twitter.
com/mrLzgXqFvQ .
COVID-19 : Àwọn méjìlá míràn tún jẹyọ lórílẹ̀ èdè Nàíjíríà Àwọn tó ní ààrùn corona (COVID-19 ) ti di mọ́kànléláàdọ́jọ ( 151)  lórílẹ̀ èdè Nàíjíríà báyìí.
Àjọ tó ń mójútó àjàkálẹ̀ ààrùn lórílẹ̀ èdè Nàíjíríà tún tikéde lórí ẹro Twitter wọn  @NCDCgov, , péàwọn mẹ́sàn án (9) mìíràn tún ti jẹyọní ìpínlẹ̀ Ọ̀sun, méjì (2) ní ìpínlẹ̀ Edó,  ẹyọ kan(1) ní ìpínlẹ̀ Èkìtì.
Twelve new cases of #COVID19 have been reported in Nigeria; 9 in Osun, 2 in Edo and 1 in Ekiti StateAs at 12:30 pm 1st April there are 151 confirmed cases of #COVID19 reported in Nigeria.
Nine have been discharged with two deaths pic.
twitter.
com/SVxZ4H3pBd.
Àwọn tó ní ààrùn corona(COVID-19 ) ti di márùndínlógóje lórílẹ̀ èdè Nàíjíríà Àwọn tó ní ààrùn corona(COVID-19 ) ti di márùndínlógóje ( 135)  lórílẹ̀ èdè Nàíjíríà.
Àjọ tó ń mójútó àjàkálẹ̀ ààrùn àti kòkòrò ló kéde yìí lórí ẹ̀ro Twitter wọn @NCDCgov, pé àwọn mẹ́rin mìíràn tún ti jẹyọ ní ìpínlẹ̀ Ọ̀sun àti ìpínlẹ̀ Ògùn, mẹ́ta (3) ní ìpínlẹ̀ Òsun àti ẹyọ kan(1) ní ìpínlẹ̀ Ògùn.
Four new cases of #COVID19 have been reported in Nigeria; 3 in Òsun and 1 in Ògùn As at 11:15 am 31st March there are 135 confirmed cases of #COVID19 reported in Nigeria with 2 deaths pic.
twitter.
com/6ziPXCPVMu Gẹ́gẹ́ bí àjọ NCDC se sọ “Ní déédé aago mọ́kànlá kọjá ìsẹ́jú mẹ́ẹ̀dógún òwúrọ̀ (11:15 am ),ọjọ́ kokànlélọ́gbọ̀n , osù kẹta, àti ní àwọn ènìyàn márùndínlógóje ( 135) tí wọn ti ní ààrùn  #COVID19  lórílẹ́ èdè Nàíjíríà.
COVID-19: Ààrẹ Buhari dúpẹ́ lọ́wọ́ àwọn ènìyàn,ilé-isẹ́ fún àtìlẹ́yìn wọn Ààrẹ Muhammadu Buhari ti fi ìdúpẹ́ rẹ̀ hàn śi àwọn olúdarí ilé-isẹ́,àwọn ajíhìnrere, àwọn olórin àti ẹnìkọ̀ọ̀kan tó sàtìlẹ́yìn fún ìjọba láti gbógun ti àjàkálẹ̀ ààrùn  COVID-19 tó kọlu ètò ọrọ̀ ajé àgbáyé.
Ààrẹ Muhammadu Buhari tún  dúpẹ́ lọ́wọ́ ilé-isẹ́ àwọn tó ń ta epo rọ̀bì ti wọn fọwọ́sowọ́pọ̀ pẹ̀lú ilé-isẹ́ tó ń ta epo lórílẹ̀ èdè Nàíjíríà( Nigerian National Petroleum Cooperation,NNPC) láti fi owó ìrànwọ́ ọgbọ́n mílíọ́nù dọ́là sílẹ̀ ( $30 million), mo tún dúpẹ́ lọ́wọ́ ọ̀kan lára àgbà ẹgbẹ́ All Progressives Congress , Asíwájú Bólá Tinubu, Dr Mike Adénúgà, ìyáàfin  Fólórunshó Alákijà tó ní ilé-epo  Famfa , àti Dr Emeka Offor,tí òun náà tún darapọ̀ mọ àwọn ọmọ Nàíjíríà rere  láti sèrànwọ́  ìrìnsẹ̀ ètò ìlera àti ilé-ẹ̀kọ́.
Ààrẹ tún dúpẹ́ lọ́wọ́ àwọn onínú rere wọ̀nyí, ilé-ìfowópamọ́  Zenith Bank PLC, tí ó pèsè  ìrànwọ́ níbi ètò ìlera.
Ààrẹ tún dúpẹ́ lọ́wọ́ ilé –ìfowópamọ́  Keystone bank, First Bank Plc àti olùdarí ilé-ìjọ́sìn Dunamis International Gospel Centre, Dr Paul Enenche, àti ìyàwó rẹ̀,Dr Becky Enenche.
Ààrẹ tún dúpẹ́ gidi gidi lọ́wọ́ ilé-isẹ́ Stallion Group àti àjọ tó mójútó ètò ìgbafẹ́ àti ìdárayá pàápàá jùlọ akọrin ìlú mọ́-ọ̀n-ká, Innocent Idibia Tuface fún ìrànlọ́wọ́ rẹ̀.
Ààrẹ Buhari wá fi dá gbogbo ọmọ orílẹ̀ èdè Nàíjíríà lójú pé, àwọn yóò lo owo náà bó se tọ́ àti bó se yẹ láti gbógun ti ààrùn Corona(COVID-19) àti láti sàtúnse sí àwọn ilé –ìwòsàn tó wà lórílẹ̀ èdè Nàíjíríà.
Ààrẹ tún wá rọ àwọn ọmọ orílẹ̀ èdè Nàíjíríà tí wọn fẹ́ se ìrànwọ́ láti máa darí rẹ̀ lọ sọ́dọ̀ ìgbìmọ̀ ìjọba àpapọ̀ tó ń mójútó gbígbógun ti ààrùn corona (Presidential Task Force).
Covid-19: Ìgbìmọ̀ yóò tẹ̀lé ètò ìlàna kí wọ́n tó ṣe ìrànwọ́ lásìkò ìgbélé Akọ̀wé àgbà fún ìjọba apapọ, Boss Mustapha ti ní ìgbìmọ̀ tí ìjọba yàn kò ní pẹ́ gbé ètò ìlànà tí wọn yóò máa tẹ̀lé láti fi ṣe ìrànwọ́ fún àwọn tó nílò rẹ̀ láìpẹ́.
Aarẹ Muhammadu Buhari ti fọwọ́sí yíyan ìgbìmọ̀ tí yóò máa sàmójútó ètò okòòwò orílẹ̀ èdè Nàíjíríà, ní èyí tí igbákejì ààrẹ, Yemí Òsínbàjò yóò máa darí rẹ̀.
Akọ̀wé àgbà fún ìjọba àpapọ̀, Mr Boss Mustapha ló sọ̀rọ̀ eléyìí lásìkò ìfilọ́lẹ̀ ti ìgbìmọ̀ náà tó wáyé nílùú Àbújá.
Akọ̀wé àgbà náà tún sọ pé ìjọba yan ìgbìmọ̀ ọ̀hún láti leè máa fún àwọn ènìyàn tí ara ń ni nílùú Àbújá, Èkó àti Ògùn  lásìkò ìgbélé yìí, kí ó lè dẹ́kun ìtànkálẹ̀ ààrùn Covid-19 lórílẹ̀ èdè yìí.
“A sẹ̀sẹ̀ bẹ̀rẹ̀ ni, a ò tíì mọ ìgbà tí ìsẹ̀lẹ̀ yìí máa tán, sùgbọ́n mo nígbàgbọ́ pé, a ó bẹ̀rẹ̀ ètò  láìpẹ́.
" Àwọn ètò ìlànà O ní ìgbìmọ̀ ọ̀hún kò ní pẹ́ kéde àwọn ètò ìlànà tí wọn yóò máa tẹlẹ̀ láìpẹ́.
Ọ̀RỌ̀ ÀÀRẸ ORÍLẸ̀ ÈDÈ NÀÍJÍRÍÀ, MUHAMMADU BUHARI, NÍPA ÀÀRÙN CORONA ,(COVID- 19 ) LỌ́JỌ́ ÀÌKÚ, ỌJỌ́ KỌKÀNDÍNLỌ́GBỌ̀N , OSÙ KẸTA, ỌDÚN, 2020 Ọ̀RỌ̀ ÀÀRẸ ORÍLẸ̀ ÈDÈ NÀÍJÍRÍÀ, MUHAMMADU BUHARI, NÍPA ÀÀRÙN CORONA ,(COVID- 19 ) LỌ́JỌ́ ÀÌKÚ, ỌJỌ́ KỌKÀNDÍNLỌ́GBỌ̀N , OSÙ KẸTA, ỌDÚN, 2020 Aarẹ Muhammadu Buhari 29th March 2020.
A ó mójútó bí àwọn ẹrù tó ṣe pàtàkì yóò ṣe máa rìn lórílẹ̀ èdè Nàíjíríà-NGF Ẹgbẹ́ àwọn gómìnà orílẹ̀ èdè Nàíjíríà, (Nigeria Governors’ Forum ,NGF) ti sèlérí pé àwọn yóò mójútó bí àwọn ẹrù tó ṣe pàtàkì yóò ṣe máa rìn kàákiri lórílẹ̀ èdè Nàíjíríà lásìkò ìgbélé tí yóò máa wáyé ní àwọn ìpínlẹ̀ kan.
Nínú àtẹ̀jáde kan tí ẹgbẹ́ náà kọ pé lásìkò ìpàdé tí wọn ṣe lórí ẹ̀rọ ayélujára lọ́jọ́ Àìkú, ní èyí tí alága ẹgbẹ́ ọ̀hún, Gómìnà ìpínlẹ̀ Èkìtì  Káyòdé Fáyẹmí  fọwọ́ṣí.
Nínú àtẹ̀jáde ọ̀hún àwọn gómìná ni  “ Àwọn ọmọ ẹgbẹ́  wọn ti fọwọ́sí pé kí ìfọwọ́sowọ́pọ̀ wà pẹ̀lú àjọ tó ń mójútó ètò ìlera, àjọ tó ń gbógun ti àjàkálẹ̀ ààrùn àti àjọ ètò ìlera ti ìpínlẹ̀ láti mójútó  dídẹ́kun ìtàkánlẹ̀ ààrùn corona ní gbogbo àwọn ìpínlẹ̀ tó wà lórílẹ̀ èdè Nàíjíríà.
" Àwọn gómìnà tún fẹnukò láti máa sèpàdé pọ̀ lóòrè-kóòrè àti lọ́sẹ̀-ọ̀sẹ̀ lórí ẹ̀rọ ayélujára lórí ààrùn corona àti ìgbésẹ̀ tí wọn ń gbé lórí rẹ̀.
Fáyemí tún sọ fún àwọn gómìnà nípa ìgbésẹ̀ tí ìgbìmọ̀ ìjọba àpapọ̀ tó ń mójútó ààrùn Corona ń gbé àti àwon ilé-isẹ́ aládàáni, lára wọn ni ilé-isẹ́  MTN Foundation, Aliko Dangote àti Herbert Wigwe.
Àtẹ̀jáde náà tún sọ pé mínísítà fún ètò ìlera lórílẹ̀ èdè Nàíjíríà, Dr Osagie Ehanire, àti olùdarí àjọ tó ń gbógun ti ààrùn kòkòrò lórílẹ̀ èdè Nàíjíríà, NCDC, Dr Chikwe Ihekweazu ti sọ fún àwọn gómìnà lórí ìgbésẹ̀ tí wọn ń gbé àti ìgbésẹ̀ tí ìjọba àpapọ̀ náà ń gbé láti dẹ́kun ààrùn COVID-19 lórílẹ̀ èdè yìí.
COVID-19: Kò sóhun tó semí,sùgbọ́n máa lọ fún àyẹ̀wò ní ìpínlẹ̀ Eko -Kyari Olùdarí òsìsẹ́ fún ààrẹ orílẹ̀ èdè Nàíjíríà, Abba Kyari, ti ní kò sí ohun tó se ìlera òun sùgbọ́n òun yóò lọ fún àyẹ̀wò ààrùn Corona mìíràn ní ìpínlẹ̀ Eko.
Adarí ọ̀hún sọ̀rọ̀ lọ́jọ́ Àìkú lórí ẹ̀rọ twitter rẹ @NGRPresident sọ pé òun ti sètò ìtọ́jú fún ara òun láti leè dín wàhálà àwọn òṣìṣẹ́ elétò ìlera kù.
Kyari tún ní “Gẹ́gẹ́ bí ọ̀pọ̀lọpọ̀ ènìyàn tí wọn rí ààrùn lára wọn, èmi kò tíì ní ìrírí ààrùn ibà tàbí àwọn ààrùn mííràn tó níí ṣe pẹ̀lú ààrùn Corona.
Mò ń ṣe iṣẹ́ mi láti ilé.
Mo sì ní ìrètí pé màá tètè padà sẹ́nu iṣẹ́.
Mo ní àwọn ọ̀dọ́ , tí wọn ní ìmọ̀, òye àti ọgbọ́n , tí a jọ ń ṣe iṣẹ́ papọ̀, tí wọn sì ń ṣe iṣẹ́ ní ọjọ́ méje láàrin ọ̀sẹ̀ , tí kò sí ọjọ́ kan tí ó yọ sílẹ̀ fún wọ́n láti sinmi.
A ó tún tẹ̀síwájú bí a ti ń ṣe láti bí ọdún márùnún sẹ́yìn láti máa sin ààrẹ àti àwọn ènìyàn orílẹ̀ èdè Nàíjíríà.
" Ó wá tún dúpẹ́ lọ́wọ́ àwọn òṣìṣẹ́ elétò ìlera tó wà ní jákè-jádò orílẹ̀ èdè Nàíjíríà, tí wọn ń fi ẹ̀mí ara wọn sínú ewu fún ànfààní orílẹ̀ èdè Nàíjíríà.
Ó tún wá rọ gbogbo ọmọ orílẹ̀ èdè Nàíjíríà láti máa sètọ́jú àwọn aláìní.
COVID-19: Àwọn tó ní ààrun corona ni Nàíjíríà di mọ́kànléláàdọ́fà(111) Ilé- isẹ́ tó ń gbógun ti àjàkálẹ̀ ààrùn ( NCDC) lórílẹ̀ èdè Nàíjíríà ti kéde pé àwọn mẹ́rìnlá mìíràn ti ní ààrùn Corona (COVID-19) lórílẹ̀ èdè yìí.
Àwọn mẹ́sàn án ní ìpínlẹ̀ Èkó àti márùn ún ní FCT, Àbújá.
Fourteen new cases of #COVID19 have been reported in Nigeria; 9 in Lagos and 5 in FCTAs at 09:30 pm 29th March there are 111 confirmed cases of #COVID19 reported in Nigeria with 1 death.
twitter.
com/qowI0bEPAg Láti aago mẹ́sàn án ààbọ̀, ní ọjọ́ kọkàndínlọ́gbọ̀n,iye àwọn tó ní ààrùn Corona ti di  mọ́kànléláàdọ́fà(111), pẹ̀lú òkú ẹnìkan , àmọ́sá, ìpínlẹ̀ Èkó ló sì ń gbégbá orókè báyìí pẹ̀lú àwọn ènìyàn tí  iye wọn jẹ́ méjìdínláàdọ́rín.
Èmi ò ní yọ ẹnìkankan sílẹ̀ níbi ìṣàkoso mi: Ahméd Lawán Abẹnugan ilé ìgbìmọ̀ asòfin , Ahmed Lawan ti sèlérí láti má fa orí apá kàn, dá apá kàn sí níbi ìsàkoso rẹ̀.
Lawán sọ̀rọ̀ yìí lọ́jọ́ Àbámẹ́ta ni Dàmátúrú níbi ayẹyẹ láti fi se àyẹ́sí  fún abẹnugan ilé ìgbìmọ̀ asòfin àti mínísítà ìpínlẹ̀ fún isẹ́ àkànse àti ilé lórílẹ̀ èdè Nàíjíríà, Abúbákàr Alíyù.
Lawán tún sọ pé “Mo ti pinnu láti se ìṣàkoso mi, ni èyí tí yóò kó gbogbo ọmọ ilé ìgbìmọ̀ aṣòfin mọ́ra, ni èyí tí ẹgbẹ́ òṣèlú kò ní leè nípa lórí ohun tí a bá ṣe.
Gbogbo ohun tí a bá fẹ́ ṣe ni ó gbọ́dọ̀ jẹ èyí tí gbogbo ọmọ orílẹ̀ èdè Nàíjíríà yóò jẹ ànfàaní rẹ̀.
“Gbogbo ọmọ orílẹ̀ èdè Nàíjíríà, yálà ó wà nínú ẹgbẹ́ òṣèlú kan tàbi ko sí níbẹ̀, lo fẹ ki ìdàgbàsókè ba ètò ọ̀rọ̀ ajé orílẹ̀ èdè yìí".
Lawán wá rọ gbogbo ọmọ orílẹ̀ èdè Nàíjíríà látì ṣè àtìlẹ́yìn fún ilé ìgbìmọ̀ asòfin lórí àṣéyọrí wọn.
Ó  tún wá dúpẹ́ lọ́wọ́ ilé ìgbìmọ̀ asòfin fún àtìlẹ́yìn tí wọ́n ń se fun un.
Nínu ọ̀rọ̀ rẹ gómínà ìpínlẹ̀ Yobe, Maimala Buni, gbósùbà fún abẹnugan ilé ìgbìmọ̀ asòfin fun ìbáṣepọ̀ to muna-doko to wa  laarin ọmọ  ẹgbẹ́ ilé ìgbìmọ̀ asòfin àti ijọ́bá àpapọ̀.
Gómìnà ìpínlẹ̀ Adámáwá gbósùbà fún ilé-isẹ́ ológun fún ìpèsè àlàáfíà Gómìnà ìpínlẹ̀ Adámáwá, Fintiri ti gbósùbà fún ilé-isẹ́ ológun orílẹ̀ èdè Nàíjíríà láti gbógún ti ikọ̀ ọlọ̀tẹ̀  Boko Haram tó  ń da omi àlà́afíà ìpínlẹ̀ náà láàmú pàápàá jùlọ ní ìwọ oòrùn Àríwá tó wà ní ìpínlẹ̀ Adámáwá láti pèsè ètò àlàáfíà níbẹ̀.
Fintiri ẹni ti ìgbàkéjì rẹ̀, olóyè Seth Crowther ṣojú fun, lo gbósùbà fun ilé-isẹ́ ológun náà lásìkò tí wọ́n ń ṣe ifílọlẹ̀ isẹ́ àkànṣe tí owó rẹ̀ lé ní  ẹgbẹgbẹ̀rún mílíọ́nù  fún ibùdó àwọn ọmọ ológun ọhún, ni Gibson Jalo, tó wà ni Yólà, lọjọ Àbámẹ́tà.
Ó tún tẹ̀síwájú pé ìgbésẹ̀ ń lọ lọ́wọ́ láti ṣe àtúnṣe sí ètò àábò ni ìpínlẹ̀ náà, nípa pípèsè àwọn ọkọ̀ ayọ́kẹ́lẹ́, kíkọ́ ilé-ẹ̀kọ́ fún àwọn ọmọ ilé –ìwé àti àwọn irinṣẹ́ tí yóò lè ran àwọn àjọ elétò ààbò lọ́wọ́ láti fòpin sí ìwà ìdúnkookò mọ́ni, tí yóò si tún fi ọkàn àwọn ènìyàn ìpínlẹ̀ náà balẹ̀.
Nínú ọ̀rọ̀ tirẹ̀ adárí ilé-isẹ́ ológun orílẹ̀ èdè Nàíjíríà , Lt.
-Gen.
Tukur Buratai, náà sọ pé isẹ́ àkànṣe náà wà lára ètò láti mú ìgbé ayé ìdẹ̀rùn bá gbogbo ọmọ ológun orílẹ̀ èdè yií atí ẹbí wọn.
Gómìnà ìpínlẹ̀ Sókótó buwọ́lu àbádòfin ètò ìsúná ọdún 2020 Gómìnà ìpínlẹ̀ Sókótó, Àmínù Waziri Tambuwal tí  buwọ́lu àbádòfin ètò ìsúná ọdún 2020 ti iye rẹ̀ lé ní méjìlènígba bílíọ́nù náírà (N202.
4 billion) tí ilé ìgbìmọ̀ asojú ìpínlẹ̀ náà fẹnukò lé lórí láti sọ ọ́ di òfin.
Lásìkò tí gómìnà náà ń tọwọ́bọ̀ ìwé àbádòfin fún ètò ìsúná náà, Tambuwal wá gbósùbà fún ilé ìgbìmọ̀ aṣojú ìpínlẹ̀ náà, tí púpọ̀ nínú wọn jẹ́ ọmọ ẹgbẹ́ alátakò- All Progressive Congress (APC),  fún àtìlẹ́yìn wọn fún ìlọsíwájú ìpínlẹ̀ náà.
Gómìnà Tambuwal tún sọ pé “Bó tilẹ̀ jẹ́ pé ẹgbẹ́ alátakò APC ló pọ̀jù nílè ìgbìmọ̀ aṣojú ìpínlẹ̀ yìí, síbẹ̀ wọ́n tún ń sàtìlẹ́yìn fún ìjọba láti rí í pé wọ́n se ojúṣe wọn fún ìlọsíwájú ìpínlẹ̀ yìí.
" Tambuwal tún tẹ̀síwájú pé“ Ohun tó kù báyìí ni kí ìjọba ìpínlẹ̀ yìí rí í pé wọ́n fọwọ́sowọ́pọ̀ pẹ̀lú ilé ìgbìmọ̀ aṣojú ọ̀hún láti mú ohun tó wà nínú ètò ìsúná náà wá sí ìmúsẹ." Abẹnugàn ilé ìgbìmọ̀ aṣojú ìpínlẹ̀ Sókótó, Àmínù Muhammad Achida wá gbósùbà fún ìjọba ìpínlẹ̀ náà fún gbogbo akitiyan wọn láti rí í pé wọ́n ṣe àṣéyọrí ní ìpínlẹ̀ náà, bó tilẹ̀ jẹ́ pé wọ́n ní ìjákulẹ̀ owó.
Ẹ máa jẹ́ kí àwọn ọlọ̀tẹ̀ pín Nàíjíríà yẹ́lẹ-yẹ̀lẹ – Buhari Ààrẹ orílẹ̀-èdè Nàíjíríà Muhammadu Buhari ti rọ àwọn ọmọ orílẹ̀-èdè yìí láti máa jẹ́ kí àwọn ọlọ̀tẹ̀ pín orílẹ̀-èdè Nàíjíríà yẹ́lẹ-yẹ̀lẹ nítorí ẹ̀sìn.
Ààrẹ Buhari tún sọ pé: “Inú mi bàjẹ́ nípa ikú àwọn omọ orílẹ̀-èdè yìí tí wọ́n kú sí ibi ìhámọ́ láti ọwọ́ àwọn alákatakítí ẹlẹ́sìn, àwọn apànìyàn tí wọ́n ń ba orúkọ ẹ̀sìn mùsùlùmí jẹ́ nípa ìwà burúkú wọn.
“Lábẹ́ bó ti wù kórí, a ò gbọ́dọ̀ gba àwọn ọlọ̀tẹ̀ láayè láti da omi àlaáfíà orílẹ̀ èdè yìí rú nípa dídá ìjà sílẹ̀ láàárin àwọn ẹlẹ́sìn mùsùlùmí àti ìgbàgbọ́, nítorí àwọn apànìyàn yìí kì í  ṣe ẹlẹ́sìn mùsùlùmí rárá.
“Gẹ́gẹ́ bí ààrẹ orílẹ̀-èdè yìí, ojúṣe mi ni láti mójútó ètò ààbò gbogbo ọmọ orílẹ̀-èdè Nàíjíríà, nítorí náà ikú àwọn aláìsẹ̀ yálà mùsùlùmí tàbí onígbàgbọ́ máa ń bà mí nínú jẹ́.’’ Ààrẹ tún sọ pé ohun tí àwọn ọlọ̀tẹ̀ ní lọ́kàn ni láti máa ṣe iṣẹ́ ibi wọn, láti máa ta ẹ̀jẹ̀ àwọn aláìsẹ̀ sílẹ̀, ní èyí tí ó lódì sí ìmọ̀ ẹ̀kọ ẹ̀sìn mùsùlùmí àti ìgbàgbọ́.
Ààbò tó péye wà fún ẹ̀mí àti dùkìá lásìkò ọdún tuntun ní ìpínlẹ̀ Ọ̀yọ́: NSCDC Ilé-iṣẹ́ ààbò-ara-ẹni-laàbò – ìlú tí a mọ̀ sí Nigeria Security  and Civil Defence Corps (NSCDC) ti fi ìpè síta pé digbí ni àwọn wà láti rí i dájú pé ààbò tó péye wà fún ẹ̀mí àti dùkìá ní àsìkò pọ̀pọ̀ṣìnṣìn ọdún tuntun tó ń bọ̀ lọ́nà.
Ọ̀gá ilé- isẹ́ NSCDC ní ìpínlẹ̀ Ọ̀yọ́, Iskilu Akínsànyà ló ṣíṣọ lójú ọ̀rọ̀ yìí, ní olú ilé- isẹ́ NSCDC tó kalẹ̀ si agbègbè Agodi, ní ìlú Ìbàdàn ní ẹkùn gúsù ìwọ̀ oòr̀un orílẹ̀ èdè Nàíj́iríà, níbi tí ó ti bá àwọn adárí (Divisional Officers) ni tibu tooro ìjọba ìbílẹ̀ mẹ́tàlélọ́gbọ̀n àti ìjọba ìbílẹ̀ márùndínlógójì to wà ní ìpínlẹ̀ Ọ̀yọ́ sọ̀rọ̀ lórí bí ó ṣé ṣe pàtàkì láti sán ṣòkòtò wọn kí wọ́n sì ṣetán láti ṣe isẹ́ wọn bí isẹ́ ní àsìkò ọdún.
Akínsànyà, ẹni tí ó gba àwọn adárí NSCDC ní ìjọba ìbílẹ̀ ọhun níyanjú  láti darí àwọn òṣìṣẹ́ tó wà lábẹ́ ìdarí wọn si àwọn agbègbè bí ibùdókọ̀; àwọn ilé ìjọsìn; igbériko; àti gbogbo ohun amáyédẹ̀rùn tí ó jẹ́ ti ìjọba , láti rí dájú pé ààbò tó péye wa fún àwọn ẹ̀mí àti dúkìá lásìkò pọ̀pọ̀ṣìnṣìn ọdún tuntun tó ń bọ̀ lọ́nà.
Bákan náà ni ọ̀gá NSCDC ní ìpínlẹ̀ Ọ̀yọ́ rọ gbogbo àwọn òṣìṣẹ́ rẹ̀ tó jẹ àǹfààní kádi ìbáraẹnisọ̀rọ̀ eléyì ti ilé-iṣẹ́ NSCDC  pèsè fún wọn kí ìsọ̀rọ̀ǹgbèsì àárín àwọn òṣìṣẹ́ lè rọrùn, láti lo owó orí káàdì ọ̀hún bí ó ti tọ́ àti bí ó ti yẹ lásìkò ọdún.
Akínsànyà, nígbà ti ó ń ṣàlàyé ara ìdí pàtàkì tí ìjọba àpapọ̀ fi sán owó oṣù wọn tún tenumọ́ fún àwọn òṣìṣẹ́ rẹ̀ pe “ọ̀gọ̀ọ̀rọ̀ ènìyàn ni yóò wá sí ìpínlẹ̀ Ọ̀yọ́ láti yọ ayọ̀ ọdún pẹ̀lú ẹbí wọn, tí ààbò wọn sì ṣe iyebíye.
“ Ó wá fi àsìkò ọ̀hún ké sí gbogbo adárí NSCDC agbègbè (Area Commanders) láti ṣe àmójútó agbègbè wọn kí wọ́n máa ṣe gbá ẹnikẹ́ni láàyè láti lo àǹfààní pọ̀pọ̀ṣìnṣìn ọdún fún iṣẹ́ ibi.
Tí ó sì tún rọ gbogbo wọn láti ṣe iṣẹ́ wọn bí ó ti tọ́ áti bí ó ti yẹ, kí wọ́n sì máa rántí pé ilé- isẹ́ NSCDC kò ní fi ojúu’rẹ wo òṣìṣẹ́ kankan tó bá ṣi ìwà hù, ní pàtàkì jùlọ lásìkò ọdún.
Akínsànyà wá rọ gbogbo ọmọ bíbí àti olùgbé ìpínlẹ̀ Ọ̀yọ́ láti jẹ́ ọmọlúàbi kí wọ́n sì ti ọwọ́ ọmọ wọn bọ aṣọ kí wọ́n máa báa fi ojú winá òfin.
Bákan náà ni ó sọ ọ́ di mímọ̀ fún wọn láti pe ilé- isẹ́ NSCDC sóri nọ́mbà ẹ̀rọ̀ ìbáraẹnisọ̀rọ̀ wọ̀nyí (07089419444, 07055565020, àti 09055533303) tí wọ́n bá ní ohunkóhun láti fi tó ilé-iṣẹ́  NSCDC létí.
Nàíjíríà yan ìgbìmọ̀ alámójútó fún iná mọ̀nà-mọ́ná Ìgbìmọ̀ alámójútó lábẹ́ ìṣàkoso mínísítà ilé-isẹ́ mọ̀nà-mọ́ná lórílẹ̀ èdè Nàíjíríà , ni ìjọba ti yàn láti máa mójútó iná mọ̀nà-mọ́ná lórílẹ̀-èdè yìí, ní èròǹgbà láti rí i pé àtúnṣe tó mọ́nyánlórí bá iná mọ̀nà-mọ́ná.
Lásìkò tí Sale Mamman tó jẹ́ mínísítà fún iná mọ̀nà-mọ́ná lórílẹ̀ èdè Nàíjíríà ń ṣe ifílọlẹ̀ ìgbìmọ̀ náà , ó rọ̀ wọ́n láti mójútó ọ̀nà tí àtúnṣe yóò ṣe lè bá iná mọ̀nà-mọ́ná, ni èyí ti àwọn ọmọ orílẹ̀-èdè Nàíjíríà yóò ṣe máa jẹ̀gbádùn iná mọ̀nà-mọ́ná ọ̀hún.
Mamman tún sọ pé ìgbìmọ̀ náà ni yóò tún jẹ́ olùgbánimọ̀ràn lórí ètò ìlanà àti imọ ẹ̀rọ̀ tuntun lórí iná mọ̀nà-mọ́ná.
Ó tún tẹ̀síwájú pé ọdún méjì ni ìgbìmọ̀ náà ní láti fi ṣiṣẹ́ wọn, lára ojúṣe wọn sì ni láti ṣètò ìlanà tí yóò mu àtúnṣe tó mọ́nyánlórí bá iná mọ̀nà-mọ́ná, ni èyí ti ìjọba orílẹ̀-èdè Nàíjíríà yóò máa tẹ̀lé.
Ọ̀jọ̀gbọ́n Abubakar Sani Sambo, ni alága ìgbìmọ̀ náà.
Adémọ́lá Adépọ̀jù.
Ọwọ́ ọlọ́pàá tẹ ẹni tó fi àdá ge orí ọmọkùnrin kan ní ìpínlẹ̀ Ọ̀yọ́ Adarí ilé-isẹ́ ọlọ́pàá ní ìpínlẹ̀ Ọ̀yọ́, Shínà Olúkòlu ti fi dá gbogbo èniyàn ìpínlẹ̀ ọ̀hún lójú pé, kò séwu lóko lóńgẹ́ ilé isẹ́ ọlọ́pàá ìpínlẹ̀ Ọ̀yọ́ nítorí ọlọ́pàá ti múra tán láti ri wí pé àwọn ènìyàn sàjọyọ̀ ọdún ní ìrọwọ́-rọsẹ̀.
Olúkòlu ló sọ̀rọ̀ yìí lásìkò tí ilé-isẹ́ ọlọ́pàá ṣe afíhàn àwọn afurasí ọ̀daràn mọ́kàndinlógún tí wọ́n lọ́wọ́ nínú ìwà ọ̀daràn kan tàbí òmíràn, eléyìí tó wáyé ní olú ilé-iṣẹ́ ọlọ́pàá ìpínlẹ̀ Ọ̀yọ́ ní agbègbè Ẹlẹ́yẹlé ní ìlú Ìbàdàn ni ẹkùn gúsù ìwọ̀ oòrùn orílẹ̀ èdè Nàíjíríà.
Lára àwọn afurasí ọ̀daràn ọ̀hún tí ilé-isẹ́ ọlọ́pàá ìpínlẹ̀ Ọ̀yọ́ ṣe àfihàn ní Ọdúnọlá Gbénga, ẹni ọdún mẹ́tadinlógójì tó fi ipá bá Bósẹ̀dé Jímòh, ẹni ọdún mẹ́rìnlélọ́gbọ̀n lòpọ̀ tí ó sì fi àdá gé orí ọmọ arábìnrin náà (Fádèyi Opéyemí Ramadan) tó jẹ́ ọmọ ọdún márùn,  ní agbègbè Ọjà-ọba ní ìlú Igbó-ọ̀rá ní ìjọba ìbílẹ̀ Arin gbungbun Ìbàràpá.
Bákan náà ni ilé-isẹ́ ọlọ́pàá tún se àfihàn àwọn afurasí ọ̀daràn kan tó lọ́wọ́ nínu ijínigbé; àwọn tó lọ́wọ́ nínu ìdigunjalè àti àwọn ìwà ọ̀daràn mìíràn.
Nínu èyí tí ilé-isẹ́ ọlọ́pàá rí àwọn ẹrù bí ìbọn, ọkọ̀ ayọ́kẹ́lẹ́ kan,  alùpùpù tí a mọ̀ sí ọ̀kadà mẹ́ta, owó,  àti àwọn ohun mìíràn tí wọ́n fi ń ṣe iṣẹ́ ibi.
Olúkòlu wá fi àsìkò ọ̀hún kìlọ̀ fún gbogbo ènìyàn ní pàtàkì jùlọ àwọn ọ̀dọ́ láti yàgò fún ṣíṣe àjọdún agbègbè, tí a mọ̀ sí Carnival tàbí yíyin ohun tí a mọ̀ sí banger àti knockout lásìkò pọ̀pọ̀ṣinṣin ọdún.
“Àwọn tó fẹ́ yin banger,  tí wọ́n fẹ́ ṣe carnival,  kò sí ohun tó jọ bẹ́ẹ̀ ní ìpínlẹ̀ Ọ̀yọ́,  nítorí wí pé àwọn ènìyàn máa ń fí ṣe isẹ́ ibi ni, wọ́n sì máa ń lọ̀ ó ní ìlòkúlò.
" Ó wá fi kún ọ̀rọ̀ rẹ pé ilé-iṣẹ́ ọlọ́pàá rọ àwọn tó jẹ́ wí pé isẹ́ ibi gan-an ni wọ́n yàn láàyò láti mọ dájú pé ọwọ́ ọlọ́pàá yóò tẹ́ wọn nítorí ilé-isẹ́ ọlọ́pàá kò ní fàyè gbà ẹnikẹ́ni láti da omi àlaáfíà ìpínlẹ̀ Ọ̀yọ́ rú.
Olúkòlu tún fi àsìkò ọ̀hún dúpẹ́ lọ́wọ́ gómìnà ìpínlẹ̀ Ọ̀yọ́ fún àwọn ọkọ̀ ipáraárò àti àwọn ẹ̀rọ ìbánisọ̀rọ̀ tó wà níbẹ̀ nítorí ó ran isẹ́ wọn lọ́wọ́.
Bákan náà ni ó tún dúpẹ́ lọ́wọ́ àwọn ará ìlú, àwọn òṣìṣẹ́ agbófinró,  àwọn vigilante,  àwọn ọlọ́dẹ,  àwọn lọ́ba-lọ́ba àti ìjòyè jákè-jádò ìpínlẹ̀ Ọ̀yọ́ fún àtìlẹyìn àti ifọwọ́sowọ́pọ̀ pẹ̀lú ilé-isẹ́ ọlọ́pàá látàrí àkọsílẹ̀ àṣéyọrí wọn.
Adémọ́lá Adépọ̀jù.
Ẹ sin orílẹ̀-èdè Nàíjíríà lọ́nà àrà ọ̀tọ̀: Ṣèyí Mákindé Gómìnà ìpínlẹ̀ Ọ̀yọ́, Ṣèyí Mákindé ti rọ àwọn àgùnbánirọ̀ onípìn-ín kẹ́ta láti pinnu àtisin orílẹ̀-èdè wọn ní ọ̀nà tó yàtọ̀.
Mákindé, ẹni tí olùdarí ilé–isẹ́ ìjọba tó ń rí sí ọ̀rọ̀ ọ̀dọ́ àti eré ìdárayá ní ìpínlẹ̀ Ọ̀yọ́, Ṣeun Fákóredé gbẹ́nu rẹ̀ sọ̀rọ̀ ló gba àwọn àgùnbánirọ̀ onípìn ín kẹ́ta (ìpele kejì) wọ̀nyí níyànjú ni àsìkò tí wọ́n ń se ayẹyẹ àsekágbá ọ̀sẹ̀ mẹ́ta tí wọ́n ti wọlé sí ibùdó ìfiniwò, eléyìí tí í ṣe abala àkọ́kọ́ ìsìnlú ọlọ́dún kan.
Ayẹyẹ àsekágbá yìí ló wáyé ní ibùdó ìfiniwò tó kalẹ́ sí Gbákuta ní ìlú Ìsẹ́yìn,  ní ìpínlẹ̀ Ọ̀yọ́ ẹ̀kun gúsù orílẹ̀-èdè Nàíjíríà,  níbi ti gómìnà ti fi yé wọn pé gbogbo àwọn tí wọ́n táyọ̀ lẹ́nu iṣẹ́ tí wọ́n yan láàyò náà ni àwọn tí ó bá sìnlú ní ọ̀nà tó yàtọ̀.
Gómìnà wá fi àsìkò náà tẹnumó pé kí àwọn  àgùnbánirọ̀ ọ̀hún fi tayọ̀ tayọ̀ gba ibi yòówù tí àjọ NYSC bá pín wọn sí,  ní pàtàkì jùlọ ni àwọn ìgbèríko ti ará ìlú yóò ti mọ rírí ìsìnlú wọn.
Mákindé wá rọ̀ wọ́n láti sa ipá wọn kí wọ́n sì rí dájú pé wọ́n  jẹ́ àpẹẹrẹ rere fún àwọn ọ̀dọ tó wà ni agbègbè tí wọ́n ti ń sìnlú.
Bákan náà ni gómìnà tún gba wọ́n níyànjú láti máa hu ìwà ọmọlúàbí eléyìí tí yóò máà tọ́kà si ìmọ̀ àti ẹ̀kọ tí wọ́n ti gbà ní ilé ẹ̀kọ gíga tí oníkálukú wọn ti kàwé gbóyè.
Sáájú èyí, ni olùdarí àjọ NYSC fún ìpínlẹ̀ Ọ̀yọ́,  Eniolá Ambekemo ti rọ àwọn àgùnbánirọ̀ náà láti rí dájú pé wọ́n ṣe àfihàn àpẹẹrẹ aṣíwájú rere nípa níní àfojúsun ọjọ́ ọ̀la rere ti yóò máa ṣe àpejúwè wọn  ní agbègbè yòówù tí wọ́n  bá  ti bá ara wọn.
Bákan náà, ni Ambekemo ti kìlọ̀ fún wọn  láti yago fún ìwà ìbàjẹ́ kí wọ́n sì kó ara wọn níjàánú.
Ó wá mú dá àwọn àgùnbánirọ̀ ọ̀hún lójú pé ó ṣe pàtàkì kí wọ́n gbé àlàkalẹ̀ àti ìlànà àjọ NYSC ró ní abala ìkéjì àti ẹ̀kẹ́ta ìsìnlú ọlọ́dún kan.
Adémọ́lá Adépọ̀jù.
Ìjọba àpapọ̀ kó kààrẹ láti gbógun ti ìṣẹ́, òṣì lórílẹ̀ èdè Nàíjíríà: Yẹmí Òṣínbàjò Igbákejì ààrẹ orílẹ̀-èdè Nàíjíríà, Ọ̀jọ̀gbọ́n Yẹmí Òṣínbàjò ti sọ ọ́ di mímọ̀ pé ìṣèjọba ẹgbẹ́ All Progressive Congress, APC lábẹ́ àkóso ààrẹ Mohammadu Buhari ń tẹ̀ síwájú láti mú ìlérí tí wọ́n ṣe lásìkò ìpolongo ìbò ṣẹ nípa ṣíṣe àwọn ètò tó ń gbógun ti ìsẹ́ àti òṣì tí a mọ̀ sí, Social Investment Programme tí ó jẹ́ abala àkọ́kọ́ ètò ọ̀hún.
Igbákejì ààrẹ, Òṣínbàjò ló sọ ọ̀rọ̀ yí di mímọ̀ níbi ayẹyẹ ọjọ́ ìbí àádọ́rin ọdún fún gómìnà àna ní ìpínlẹ̀ Ọ̀yọ́, Abíólá Àjìmòbí, ní gbọ̀ngán International Conference Centre, ilé-ẹ̀kọ́ gíga ti Ìbàdàn tó wà ni ẹ̀kun gúsù ìwọ̀ oòrùn orílẹ̀-èdè Nàíjíríà.
Nínú ọ̀rọ̀ rẹ, igbákejì ààrẹ ṣàlàyé pé oríṣi ètò tí ìṣèjọba ẹgbẹ́ òṣèlú APC lá kalẹ̀ láti mú àdínkù bá ìṣòro àìrísẹ́ ni pàtàkì jùlọ, láàrín àwọn ọ̀dọ ló ṣe apéjúwe àkórí ìdánilékọ̀ lórí “Ọ̀nà Ìsàkóso Ìdàgbàsókè orílẹ̀-èdè Nàíjíríà: Abala Ètò Ọrọ̀ Ajé" láti fi ṣe àyájọ́ àádọ́rin ọdún ọjọ́ ìbí rẹ láyé.
Òṣínbàjò wá ṣàlàyé síwájú pé ẹgbẹ́ òsèlú APC lábẹ́ àkóso Buhari lè fọwọ́ ṣọ̀yà lórí ètò ìpèsè oúnjẹ ọ̀sán fún àwọn ọmọ ilé-ẹ̀kọ́ alákọ̀ọ́bẹ̀rẹ̀ tó le ní mílíónù mẹ́sàn án jákè jádò ìpínlẹ̀ mẹ́tàlélọ́gbọ̀n lórílẹ̀ èdè Nàíjíríà, nínú èyí ti ètò náà sì pèsè isẹ́ fún ọ̀kẹ́ Mẹ́tàdínlọ́gbọ̀n ọ̀dọ́ tí wọ́n sì ń gba owó-oṣù wọn lásìkò.
Nínú ọ̀rọ̀ ọ̀tọ̀ọ̀tọ̀ àwọn olùjíròrò fún ìdánilẹ́kọ̀ọ́ọ́ ọ̀hún, ọ̀gbẹ́ni Rauf Arẹ́gbẹ́ṣọlá tí ó ti fi ìgbà kan jẹ́ gómìnà ìpínlẹ̀ Ọ̀sún sọ pé ọ̀nà kan gbòógì tí orílè èdè Nàíjíríà fi lè dàgbà sókè ni kí àwon olówó tó nífọ̀n léèkanná ní orílè-èdè ṣetán láti fi púpò nínú owó wọn gbe àwọn tó kù díè káàto fún sókè.
Bákan náà ló tún rọ àwọn ọ̀dọ́ orílè-èdè yìí láti mú ẹ̀kóṣé-ọwọ́ àti ìrónilágbára ni òkúnkúndùn, nítorí ẹ̀kọ́ àti ìmọ̀-ìwé kò tó láti pèsè iṣé fún wọn.
Ṣùgbón, nínú àlàyé tirẹ̀ Abileko Ìbùkún Awósìkà, ẹni tí ṣe alágà First Bank Nigeria, korò ojú sí àmọ̀ràn Arégbésolá nígbàtí ó tẹnu mọ́ ọn pé ònà tó dára jù láti mu ohun gbogbo padà bọ̀ sípò fún tolórí tẹlẹ́mù ni fún ìjoba láti pèsè àyíká tó rọrùn àti àwọn ohun amáyédẹrùn bí iná ọba, òpópónà tó tọ́, fún ará ìlú tó nífọ̀n léèkaná kí wón bá lè ní àǹfàànì àtipèsè iṣé fún ọgọọrọ ọ̀dọ́ tí kò rí iṣé.
Nígbà tí ó ń fi ẹ̀mí ìmoore rẹ̀ hàn, Gómìnà àná ní ìpínlẹ̀ Ọ̀yọ́, Abíólá Àjìmòbí tó jé ọlọ́jọ́ ìbí fi àsìkò ọ̀hún dúpẹ́ lọ́wọ́ Ọlọ́run tó da ẹ̀mí òun sí láti rí àádórin odún lórí ilè alààyè, nígbàtí ó tún fi kún pé, oore-ọ̀fẹ́ ni òun rí gbà lọ́dọ̀ Olórun nítorí kò sí ẹnikẹ́ni nínú ẹbí òun lọ́kùnrin tó pé àádórin ọdún láyé.
Lára àwọn tó péjú síbi ayẹyẹ yìí ni a ti rí igbákejì ààrẹ orílẹ̀-èdè Nàíjíríà, Yẹmí Òṣínbàjò àti aya rẹ̀, Dolápò Òṣínbàjò; alága ẹgbẹ́ òsèlú APC tẹ́lẹ̀rí, Olóyè Bísí Àkàndé; Gómìnà ìpínlẹ̀ Òndó, Rótìmí Akérédolú; Gómìnà ìpínlẹ̀ Èkó, Babájídé Sanwó-Olú; Gómìnà ìpínlẹ̀ Ògùn, Dàpò Abíódún; Gómìnà ìpínlẹ̀ Ọ̀ṣun, Gbóyèga Oyètólá; Gómìnà ìpínlẹ̀ Èkìtì, Káyọ̀de Fáyemí; Alákòóso ọrọ̀ abẹ́lé lórílẹ̀-èdè Nàíjíríà, Rauf Arẹ́gbẹ́ṣọlá pẹ̀lú aya rẹ̀ Sherifat Arẹ́gbẹ́ṣọlá; Alákòóso ọrọ̀ ọ̀dọ́ àti eré ìdárayá lórílẹ̀ èdè Nàíjíríà, Sunday Dáre; Ọmọọba Ọlágùnsóyè Oyinlọlá; Ọ̀túnba Àlàó Akálà; Ọọ̀ni Ifẹ̀, ọba Ẹnìtàn Ògúnwúsì, Ọ̀jàjá 11; Aláàfin Ọ̀yọ, ọba Làmídì Adéyemo 111; àti àwọn èèkan mìíràn láwùjọ.
ORÍLẸ̀-ÈDÈ AMẸ́RÍKÀ Ojú Ọjọ́ Tí Kò Bára Dé Ba Nǹkan Jẹ́ Láwọn Ibì Kan Lórílẹ̀-Èdè Amẹ́ríkà Lóṣù May , ìròyìn fi hàn pé ojò púpọ̀ tó rọ̀ àti ọgọ́rùn márùn-ún () ìjì líle tó jà ní Amẹ́ríkà ba nǹkan jẹ́ gan-an.
Ojú ọjọ́ tí kò bára dé yìí kan àwọn Ẹlẹ́rìí Jèhófà tó wà ní ìpínlẹ̀ Arkansas, Indiana, Mississippi, Missouri, Ohio, Oklahoma, Pennsylvania àti Texas.
Kò sí ìkankan lára àwon ará wa tó bá àjálù náà lọ.
Àmọ́, mẹ́fà lára wọn fara pa, mẹ́rin nínú wọn sì wà nílé ìwòsàn.
Yàtọ̀ síyẹn ilé mẹ́fà àwọn ará wa ló bà jẹ́ pátápátá, ilé méjìdínlọ́gọ́rùn-ún () àti Gbọ̀ngàn Ìjọba méjìlá sì bà jẹ́.
Gbogbo èyí mú kí àwọn ará mẹ́rìnlélọ́gọ́rin () kúrò níbi tí wọ́n ń gbé.
Báwọn ará ṣe ń yẹ àwọn nǹkan tó bà jẹ́ wò, wọ́n ń pèsè oúnjẹ, omi àti ibùgbé fáwọn tọ́rọ̀ náà kàn.
Àwọn alàgbà ìjọ àtàwọn alábòójútó àyíká tó wà lágbègbè náà ń fún àwọn ará níṣìírí, wọ́n sì ń gbà wọ́n níyànjú.
A ò ní ṣíwọ́ ìrànwọ́, a ò sì ní dákẹ́ àdúrà fáwọn ará wa bí wọ́n ṣe ń fara da ìṣòro tí ìjì tó jà ti dá sílẹ̀.— Kọ́ríńtì :, .
Tẹ̀ ẹ́ Fi ránṣẹ́
ÌRÒYÌN Ojú Ọjọ́ Tí Kò Bára Dé Ba Nǹkan Jẹ́ Láwọn Ibì Kan Lórílẹ̀-Èdè Amẹ́ríkà Yorùbá Ojú Ọjọ́ Tí Kò Bára Dé Ba Nǹkan Jẹ́ Láwọn Ibì Kan Lórílẹ̀-Èdè Amẹ́ríkà
Ọ̀pọ̀ Èèyàn Wá Sáwọn Ibi Tá A Ti Ṣe Ìrántí Ikú Kristi Káàkiri Orílẹ̀-Èdè Uzbekistan Látọdún bíi mélòó kan báyìí, April ,  nìgbà àkọ́kọ́ táwọn ará wa káàkiri orílẹ̀-èdè Uzbekistan ṣe Ìrántí Ikú Kristi tí ọ̀pọ̀ èèyàn sì láǹfààní láti wá síbẹ̀.
Ìlú Chirchik tó wà nítòsí ìlú Tashkent nìkan ló forúkọ ẹ̀sìn àwa Ẹlẹ́rìí Jèhófà sílẹ̀ lábẹ́ òfin ní gbogbo orílẹ̀-èdè Uzbekistan.
Láwọn ọdún tó kọjá, ńṣe làwọn ará wa tí kò sí ní ìlú Chirchik máa ń ṣe Ìrántí Ikú Kristi ní bòókẹ́lẹ́ káwọn ọlọ́pàá má bàa dà wọ́n láàmú.
Àmọ́ lọ́dún yìí, àwọn ará sọ fáwọn Ọlọ́pàá pé àwọn fẹ́ ṣe Ìrántí Ikú Kristi, wọ́n sì pè wọ́n pé kí wọ́n wá.
Àwọn ọlọ́pàá náà fèsì tó dáa, wọ́n sì gbé ìgbésẹ̀ láti pèsè ààbò tó yẹ fáwọn tó wá síbi Ìrántí Ìkú Kristi.
Àní láwọn ibì kan, àwọn ọlọ́pàá wà lára àwọn tó wá gbọ́ àsọyé.
Arákùnrin Mark Sanderson tó jẹ́ ara Ìgbìmọ̀ Olùdarí ló sọ àsọyé Ìrántí Ikú Kristi ní Gbọ̀ngàn Ìjọba tó wà ní ìlú Chirchik, bẹ́ ẹ ṣe rí i nínú àwòrán tó wà lókè yìí.
Wọ́n túmọ̀ àsọyé náà sí èdè Russian.
Àwọn tó wá jẹ́ ogọ́rùn-ún méje àti mọ́kànlélọ́gọ́rin ().
Lẹ́yìn ìpàdé àkọ́kọ́ yìí, wọ́n ṣe ìpàdé méjì míì nínú Gbọ̀ngàn Ìjọba náà.
Lásìkò ìbẹ̀wò yìí, Arákùnrin Sanderson pẹ̀lú Arákùnrin Paul Gillies láti oríléeṣẹ́ wa àtàwọn arákùnrin méjì láti Central Asia ṣèpàdé pẹ̀lú àwọn ọ̀gá ní Ilé Iṣẹ́ Ètò Ìdájọ́ àti ní Ọ́fíìsì Àwọn Tó Ń Bójú Tó Ẹ̀tọ́ Ọmọnìyàn.
Nínú ìpàdé náà, wọ́n ní kí àwọn ará wa ṣàlàyé àwọn ohun tá a gbà gbọ́ àti ètò wa.
A retí pé ohun táwọn aláṣẹ náà ti mọ̀ nípa wa máa mú kí wọ́n ṣèrànwọ́ láti forúkọ ẹ̀sìn wa sílẹ̀ láwọn agbègbè tó kù lẹ́yìn ìlú Chirchik, èyí sì máa mú kó rọrùn fáwọn ará láti lè ní àwọn ibi tí wọ́n á ti máa jọ́sìn.
Ìrántí Ikú Kristi tí ọ̀pọ̀ èèyàn wá àti ìpàdé tá a ṣe pẹ̀lú àwọn aláṣẹ yìí jẹ́ ohun tuntun tó wáyé ní Uzbekistan.
Láti oṣù mẹ́fà báyìí, kò sí Ẹlẹ́rìí Jèhófà kankan tí wọ́n ya wọlé rẹ̀ tàbí tí wọ́n ní kó sanwó ìtanràn tàbí táwọn ọlọ́pàá mú.
Ní nǹkan bí ọdún kan sẹ́yìn, ní May , , Ọ̀gbẹ́ni Javlon Vakhabov tó jẹ́ aṣojú orílẹ̀-èdè Uzbekistan lọ́dọ̀ ìjọba Amẹ́ríkà sọ ní lójú ọ̀pọ̀ èèyàn pé àwọn aṣòfin máa rí sí i pé wọ́n ṣe àwọn ìyípadà tó yẹ kó lè rọrùn fáwọn Ẹlẹ́rìí Jèhófà láti forúkọ ẹ̀sìn wọn sílẹ̀ lábẹ́ òfin.
Àdúrà wa ní pé kí Jèhófà bù kún ìsapá àwọn ará wa ní Uzbekistan bí wọ́n ṣe ń ‘gbé ìgbé ayé tó pa rọ́rọ́ nìṣó pẹ̀lú ìbàlẹ̀ ọkàn, tí wọ́n sì ń fi gbogbo ọkàn wọn sin Ọlọ́run."— Tímótì :.
Tẹ̀ ẹ́ Fi ránṣẹ́ ÌRÒYÌN Ọ̀pọ̀ Èèyàn Wá Sáwọn Ibi Tá A Ti Ṣe Ìrántí Ikú Kristi Káàkiri Orílẹ̀-Èdè Uzbekistan Yorùbá Ọ̀pọ̀ Èèyàn Wá Sáwọn Ibi Tá A Ti Ṣe Ìrántí Ikú Kristi Káàkiri Orílẹ̀-Èdè Uzbekistan ORÍLẸ̀-ÈDÈ AMẸ́RÍKÀ
Àwọn Àpéjọ Àgbáyé “Ìfẹ́ Kì Í Yẹ̀ Láé"! Tá A Ṣe ní Miami, ìpínlẹ̀ Florida (lédè Sípáníìṣì), Amẹ́ríkà Déètì: May  sí , Ibi Tó Ti Wáyé: Marlins Park nílùú Miami, ìpínlẹ̀ Florida, Amẹ́ríkà
Èdè: Sípáníìṣì
Àwọn Tó Wá: ,
Àwọn Tó Ṣèrìbọmi:
Àwọn Tó Wá Láti Ìlẹ̀ Òkèèrè: ,
Áwọn Ẹ̀ka Ọ́fíísì Tó Wá: Ajẹntínà, Bolivia, Brazil, Britain, Kánádà, Central America, Central Europe, Chile, Kòlóńbíà, Cuba, Ecuador, Paraguay, Peru, Philippines, SípéènìÀwọn ọ̀dọ́ mẹ́ta tí wọ́n jẹ́ Ẹlẹ́rìí ń ya fọ́tò níta ibi tí wọ́n ti ṣe ìpàdé
Arákùnrin Kenneth Cook, ọ̀kan lára Ìgbìmọ̀ Olùdarí ń sọ àsọyé tó gbẹ̀yìn lọ́jọ́ Sátidé Àwọn mẹ́rin ń ṣe ìrìbọmi
Àwọn tó wá sí àpéjọ náà ń fayọ̀ kọrin pa pọ̀ lọ́jọ́ Sátidé Arábìnrin kan àti ọ̀kan lára àwọn tó wá sí àpéjọ náà rèé nídìí àtẹ ìwé níta Kislak Center tó wà ní Miami Dade College Àwọ́n tó ń ṣe àkànṣe iṣẹ́ ìsìn alákòókò kíkún tí wọ́n wá láti ilẹ̀ òkèèrè dúró sóri pápá ìṣeré nígbà tí àsọyé tó parí lọ́jọ́ Sunday ń lọ lọ́wọ́ Ní ọ̀kan lára àwọn àpèjẹ tí wọ́n ṣe, àwọn arábìnrin yìí ń ṣètò láti pín àwọn oúnjẹ bíi chorizo, empanadas àti paella Àwọn arábìnrin yìí ń jó ijó ìbílẹ̀ àwọn ọmọ ilẹ̀ Sípéèńì níbi àpèjẹ kan tí wọ́n ṣe Ọ̀pọ̀ àwọn ará ló pé jọ sí gbọ̀ngàn kan ní West Palm Beach láti gbádùn eré ìtura Tẹ̀ ẹ́ Fi ránṣẹ́
ÌRÒYÌN Àwọn Àpéjọ Àgbáyé “Ìfẹ́ Kì Í Yẹ̀ Láé"! Tá A Ṣe ní Yorùbá
Àwọn Àpéjọ Àgbáyé “Ìfẹ́ Kì Í Yẹ̀ Láé"! Tá A Ṣe ní JÁMÁNÌ
Àpéjọ Àgbáyé “Ìfẹ́ Kì Í Yẹ̀ Láé"! Tá A Ṣe ní ​—Berlin, Jámánì Déètì: June  sí ,
Ibi Tó Ti Wáyé: Pápá ìṣeré Olympic Stadium ní ìlú Berlin, Jámánì
Èdè: Gẹ̀ẹ́sì, German, Russian
Àwọn Tó Wá: ,
Àwọn Tó Ṣèrìbọmi:
Àwọn Tó Wá Láti Ìlẹ̀ Òkèèrè: ,
Áwọn Ẹ̀ka Ọ́fíísì Tó Wá: Brazil, Britain, Kánádà, Ecuador, Finland, Gíríìsì, Poland, Scandinavia, Slovenia, Amẹ́ríkà
Ìrírí: Ara ètò tí wọ́n ṣe fún àpéjọ náà ni pé káwọn ará lọ sí ibì kan tó lórukọ gan-an tí wọ́n máa ń kó àwọn ohun ìṣẹ̀ǹbáyé sí, ìyẹn Pergamon Museum nílùú Berlin.
Ọ̀kan lára àwọn ẹ̀ṣọ́ ibẹ̀ kíyè si àwọn ará tó wá sí àpéjọ náà, ó sọ pé: “Ọ̀pọ̀ èèyàn ò nírètí torí pé wọn ò ní ìgbàgbọ́ kankan.
Àmọ́ ní tiyín, ó hàn kedere pé ẹ nígbàgbọ́, ìfẹ́ sì wà láàárín yín." Ẹ̀ṣọ́ míì sọ pé: “Irú àwọn àlejò bíi tiyin kì í jẹ́ kéèyàn mọ̀ ọ́n lára pé àkókò ti ń lọ, kódà ẹ máa ń mú kó wù mí láti pẹ́ sí i níbi iṣẹ́."
Àwọn ará ń kí àwọn àlejò káàbọ̀ ní pápákọ̀ òfúrufú Àwọn ará lọ́kùnrin àti lóbìnrin ń kí ara wọn ní ọgbà ibi tá a ti ṣe àpéjọ náà Àwọn ará wọ aṣọ ìbílẹ̀, wọ́n sì ń ya fọ́tò Arákùnrin Samuel Herd, ọ̀kan lára Ìgbìmọ̀ Olùdarí ń sọ àsọyé tó gbẹ̀yìn lọ́jọ́ Sátidé Àwọn ará ń gbọ́ àsọyé lédè Gẹ̀ẹ́sì wọ́n sì ń ṣàkọsílẹ̀ bí àpéjọ ṣe ń lọ lọ́wọ́.
Àwọn méjì ń gbọ́ ohun tó ń lọ ní àpéjọ náà lédè míì lórí ohun tí wọ́n fi sétí Àwọn ará ń wo àwọn tó ń ṣe ìrìbọmi lọ́jọ́ Sátidé Àwọ́n tó wà lẹ́nu àkànṣe iṣẹ́ ìsìn alákòókò kíkún tí wọ́n wá láti ilẹ̀ òkèèrè ń juwọ́ sáwọn ará lọ́jọ́ Sunday tí àpéjọ parí Pápá ìṣeré Berlin’s Olympic Stadium nìyí, ọdún  ni wọ́n kọ́ ọ tán.
Pápá ìṣeré yìí la ti ṣe àpejọ àgbáyé mánigbàgbé tó wáyé lọ́dún  lẹ́yìn tí wọ́n wó ògiri Berlin Àwọn ará ń wàásù níbi térò pọ̀ sì níwájú ẹnubodè Brandenburg Gate tó wà láàárín ìlú Berlin Àwọn ará pé jọ síbi tí wọ́n ń pè ní Colonnade Courtyard lẹ́gbẹ̀ẹ́ Pergamon Museum
Àwọn ará pàtẹ́wọ́ níparí àpèjẹ tí wọ́n ṣe nírọ̀lẹ́ ọjọ́ kan
Tẹ̀ ẹ́
Fi ránṣẹ́
ÌRÒYÌN
Àpéjọ Àgbáyé “Ìfẹ́ Kì Í Yẹ̀ Láé"! Tá A Ṣe ní ​—Berlin, Jámánì
RỌ́ṢÍÀ
A Máa Gbé Ẹjọ́ Dennis Christensen Lọ sí Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù
Bá a ṣe sọ nínú ìròyìn tó jáde ní May , , Ilé Ẹjọ́ Agbègbè Oryol fara mọ́ ọn pé kí Dennis Christensen lọ sẹ́wọ̀n.
Torí náà, ẹjọ́ ẹ̀wọ̀n ọdún mẹ́fà tí wọ́n dá fún Arákùnrin Christensen ò tíì yí pa dà.
Ó ti lo ọdún méjì látìmọ́lé kí wọ́n tó dá ẹjọ́ rẹ̀, nínú òfin orílẹ̀-èdè Rọ́ṣíà, èyí ṣe rẹ́gí pẹ̀lú ọdún mẹ́ta nínú ẹ̀wọ̀n, torí náà ọ́dún mẹ́ta ló kù tí wọ́n retí pé kó lò lẹ́wọ̀n.
Ní ìrọ̀lẹ́ June , , wọ́n mú Arákùnrin Christensen lọ sí ọgbà ẹ̀wọ̀n kan táwọn ẹlẹ́wọ̀n ti ń ṣiṣẹ́, kó lè lọ ṣẹ̀wọ̀n níbẹ̀.
A máa fi ìwé tá a kọ lórí bí wọ́n ṣe rán Arákùnrin Christensen lẹ́wọ̀n láìtọ́ ránṣẹ́ sí Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù (ECHR).
Ìwé tá a kọ ránṣẹ́ sí Ilé Ẹjọ́ ECHR lórí bí wọ́n ṣe tì í mọ́lé láì tíì gbọ́ ẹjọ́ rẹ̀ ṣì wà lọ́dọ̀ wọn.
A mọyì bí Arákùnrin Christensen ṣe ń fara dà á nìṣó láìka ìdájọ́ tí kò tọ́ tí wọ́n ṣe fún un sí.
Ó dá wa lójú pé Jèhófà ò ní fi í sílẹ̀, àtàwọn Ẹlẹ́rìí Jèhófà tó lé ní ẹgbẹ̀rún lọ́nà ọgọ́rùn-ún méjì () tí wọ́n fẹ̀sùn ìwà ọ̀daràn kàn ní lórílẹ̀-èdè Rọ́ṣíà.​—Sáàmù :.
Ka ọ̀rọ̀ tí Dennis Christensen sọ ní Ilé Ẹjọ́ Agbègbè Oryol ní May , .
Ka ọ̀rọ̀ tí Dennis Christensen sọ ní Ilé Ẹjọ́ Agbègbè Oryol ní May , .
A Máa Gbé Ẹjọ́ Dennis Christensen Lọ sí Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù
Àkúnya Omi Ṣẹlẹ̀ Lórílẹ̀-Èdè Paraguay
Láti ìparí oṣù April  ni òjò tó rinlẹ̀ tó ń rọ̀ ní Paraguay ti ń mú kí àkúnya omi ṣẹlẹ̀ láwọn agbègbè tó wà ní etí odò Paraguay River.
Ó kéré tán, èèyàn mẹ́fà ni àkúnya omi náà pa.
Ẹ̀ka ọ́fíìsì wa ní Paraguay ròyìn pé àjálù yìí kan métàdínlógóje () lára àwọn ará wa lóríṣiríṣi ìlú.
Ní ìlú Asunción tó jẹ́ olú ìlú orílẹ̀-èdè náà, omi yìí wó ògiri Gbọ̀ngàn Ìjọba kan, ó sì ya wọlé, ibẹ̀ ni wọ́n máa ń lò fún Ilé Ẹ̀kọ́ Àwọn Ajíhìnrere.
Àmọ́, a dúpẹ́ pé kò sẹ́ni tó fara pa.
Ẹ̀ka ọ́fíìsì kó nǹkan ránṣẹ́ sáwọn ará tọ́rọ̀ náà kàn, irú bí oúnjẹ, omi àtàwọn nǹkan míì tí wọ́n nílò.
Torí pé àkúnya omi náà ò tíì lọ, ẹ̀ka ófíìsì ṣì ń wo bí nǹkan ṣe ń lọ sí fáwọn ará, bákan náà wọ́n ń rí sí i pé àwọn ará rí ohun tí wọ́n nílò, wọ́n sì ń ṣèrànwọ́ nípa tara àti nípa tẹ̀mí.
À ń gbàdúrà fún àwọn ará wa tí àkúnya omi yìí kàn ní Paraguay.
A mọ̀ pé Jèhófà máa jẹ́ “ibi olódi" fún wọn lásìkò ìṣòro yìí.​—Sáàmù :.
Àkúnya Omi Ṣẹlẹ̀ Lórílẹ̀-Èdè Paraguay
Ìjì Líle Kenneth Jà ní Àríwá Mòsáńbíìkì
Ní April , , ìjì líle kan tí wọ́n pè ní Kenneth jà ní àríwá orílẹ̀-èdè Mòsáńbíìkì.
Ìgbà kejì nìyí tí ìjì líle tún jà léyìn Ìjì Líle Idai tó jà lóṣù March lórílẹ̀-èdè náà.
Ìjì tó jà kẹ́yìn yìí fa omíyalé tó pọ̀, ó ba ọ̀pọ̀ ilé àti ọ̀nà jẹ́, kódà ńṣe ló mú kí nǹkan túbọ̀ nira lágbègbè tó ti jà.
Nǹkan bíi ọgọ́rùn-ún mẹ́ta () akéde ló ń gbé ní agbègbè Cabo Delgado, àmọ́ kò sí ìkankan lára wọn tí ìjì líle náà ṣe lẹ́se tàbí tó pa.
Síbẹ̀, ìjì náà ba mẹ́sàn-án lára ilé àwọn ará wa jẹ́ kọjá àtúnṣe, ó sì tún ba ilé mẹ́rìndínlógún () míì jẹ́ díẹ̀.
Yàtọ̀ síyẹn, ó ba Gbọ̀ngàn Ìjọba kan jẹ́ pátápátá, ó sì tún ba mẹ́ta míì jẹ́ díẹ̀.
Alábòójútó àyíká tó wà lágbègbè náà àti aṣojú kan láti Ẹ̀ka Tó Ń Yàwòrán Ilé Tó sì Ń Kọ́ Ọ pẹ̀lú arákùnrin méjì láti ọ́fíìsì àwọn atúmọ̀ èdè lọ sọ́dọ̀ gbogbo àwọn ìjọ tí àjálù náà kàn, wọ́n sì fún wọn ní ìṣírí.
À ń rántí àwọn ará wa yìí nínú àdúrà bí wọ́n ṣe ń wojú Jèhófà, tí wọ́n sì gbẹ́kẹ̀ lé e pé kó fún wọn lókun, kó sì ràn wọ́n lọ́wọ́ “ní àkókò wàhálà."—Sáàmù :.
Ìjì Líle Kenneth Jà ní Àríwá Mòsáńbíìkì
Àpéjọ Àgbáyé “Ìfẹ́ Kì Í Yẹ̀ Láé"! Tá A Ṣe ní ​—Guayaquil, Ecuador
Déètì: June  sí,
Ibi Tó Ti Wáyé: Pápá ìṣeré Estadio Monumental Banco Pichincha ní ìlú Guayaquil, Ecuador
Èdè: Èdè Adití ti Ecuador, Gẹ̀ẹ́sì, Sípáníìṣì
Àwọn Tó Wá: ,
Àwọn Tó Ṣèrìbọmi:
Àwọn Tó Wá Láti Ìlẹ̀ Òkèèrè: ,
Áwọn Ẹ̀ka Ọ́fíísì Tó Wá: Ajẹntínà, Belgium, Bolivia, Central America, Kòlóńbíà, Cuba, Kazakhstan, Korea, Moldova, Myanmar, Poland, Sípéènì, Amẹ́ríkà
Ìrírí: José Francisco Cevallos, ààrẹ ẹgbẹ́ agbábọ́ọ́lù Barcelona tó ni pápá ìṣeré tá a ti ṣe àpéjọ náà sọ pé: “Ẹ ò fún wa ní wàhálà kankan nígbà tẹ́ ẹ ṣe àpéjọ yín láwọn ọdún tó kọjá, tọdún yìí náà ò sì yàtọ̀.
Èyí fi hàn pé oníwà tútù ni yín àti pé gbogbo àpéjọ yín ló máa ń wà létòlétò.
Kò rọrùn, àmọ́ ẹ máa ń sapá gan-an láti ṣètò kí nǹkan lè lọ bó ṣe yẹ láwọn àpéjọ yín.
Èèyàn dáadáa ni yín​—⁠ẹ gbẹ̀kọ́, ìwà yín dáa, ẹ sì wà létòlétò.
Ìmọ̀ràn wa ni pe káwọn ìlú àtàwọn orílẹ́-èdè míì máa gba àwọn Ẹlẹ́rìí Jèhófà lálejò." Àwọn ará ń ya fọ́tò nígbà tí wọ́n lọ wo ọgbà Bẹ́tẹ́lì tó wà ní Ecuador Àwọn ará tó ń gbé níbẹ̀ bá àwọn tó wá sí àpéjọ lọ sóde ẹ̀rí Àwọn ará tó wá láti ìlẹ̀ òkèèrè jọ ń fayọ̀ kọrin lọ́jọ́ tí àpéjọ náa bẹ̀rẹ̀
Díẹ̀ lára àwọn  tí wọ́n jẹ́ ẹni tuntun tó ṣèrìbọmi Àwọn ará ń ṣe àkọsílẹ̀ bí àpéjọ ṣe ń lọ lọ́wọ́ Àwọn ará ń fọwọ́ ṣàpèjúwe ìfẹ́ lédè Korean Arákùnrin Kenneth Cook, ọ̀kan lára Ìgbìmọ̀ Olùdarí ń sọ àsọyé tó gbẹ̀yìn lọ́jọ́ Sátidé Àwọ́n tó wà lẹ́nu àkànṣe iṣẹ́ ìsìn alákòókò kíkún tí wọ́n wá láti ilẹ̀ òkèèrè ń juwọ́ sáwọn ará lọ́jọ́ tí àpéjọ parí Àwọn ará lọ́kùnrin àti lóbìnrin ń jó láti fi dá àwọn tó wá sí àpejọ lára yá nígbà tí wọ́n ṣe àpèjẹ lálẹ́ ọjọ́ kan Àpéjọ Àgbáyé “Ìfẹ́ Kì Í Yẹ̀ Láé"! Tá A Ṣe ní ​—Guayaquil, Ecuador
ÍSÍRẸ́LÌ
A Túbọ̀ Ń Wàásù Níbi Térò Pọ̀ sí Lórilè-Èdè Israel Bí Ẹgḅẹẹgbẹ̀rún Èèyàn Ṣe Ń Ṣèbẹ̀wò Sílùú Tel Aviv
Ní May  sí , àwa Ẹlẹ́rìí Jèhófà lórílẹ̀-èdè Israel sapá gan-an láti túbọ̀ wàásù láwọn ibi térò pọ̀ sí ní ìlú Tel Aviv.
Wọ́n fẹ́ ṣe àwọn ọdún ìbílẹ̀ kan ní ìlú náà, èyí sì mú kí àwọn tó ń wá sí ìlú náà ń pọ̀ sí i, torí náà a ṣètò láti wàásù láwọn ibi térò pọ̀ sí.
Bí àpẹẹrẹ, ní May  sí , wọ́n ṣe ìdíje orin Eurovision Song Contest ní ìlú Tel Aviv, àwọn tó sì wá síbẹ̀ tó ẹgbẹ̀rún mẹ́wàá.
Arákùnrin Gennadi Korobov tó bójú tó iṣẹ́ ìwàásù náà sọ pé: “Nígbà tá a gbọ́ pé ẹgbẹẹgbẹ̀rún èèyàn ló ń bọ̀ níbi ìdíje orin tó máa wáyé ní ìlú Tel Aviv, a gbà pé ó máa fún wa láǹfààní láti túbọ̀ wàásù láwọn ibi térò pọ̀ sí.
Ó wúni lórí láti rí àwọn akéde méjìdínláàádọ́sàn-án () tí wọ́n yọ̀ǹda ara wọn láti ìjọ méjìlélógún () lórílẹ̀-èdè Israel." Ojoojúmọ́ làwọn ará yìí pàtẹ àwọn ìwé wa síbi mẹ́jọ ọ̀tọ̀ọ̀tọ̀ láti aago mẹ́sàn-án àárọ̀ títí di aago mẹ́sàn-án alẹ́.
Torí pé oríṣiríṣi orílẹ̀-èdè làwọn àlejò tí wá síbẹ̀, àwọn ará kó àwọn ìwé wa ní èdè mẹ́wàá síbi ìpàtẹ náà, ìyẹn: èdè Lárúbáwá, Chinese, Gẹ̀ẹ́sì, Faransé, Gámánì, Hébérù, Italian, Japanese, Russian àti Sípáníìṣì.
Ó dá wa lójú pé iṣẹ́ ìwàásù tá a mú gbòòrò sí i lórílẹ̀-èdè Israel yìí máa sèso rere.
Ó sì tún jẹ́ ẹ̀rí tó túbọ̀ ń fi hàn pé àwọn èèyàn Jèhófà ń yìn ín “nígbà gbogbo."—Sáàmù :, .
Ìròyìn Láti Fẹnẹsúélà: Àwọn Ẹlẹ́rìí Jèhófà Túbọ̀ Tẹra Mọ́ Ìjọsìn Ọlọ́run Láìka Ìṣòro Sí
Ìlú ò fara rọ, ọrọ̀ ajé sì ti dẹnu kọlẹ̀ lórílẹ̀-èdè Fẹnẹsúélà.
Àwọn èèyàn ò rí oúnjẹ, omi, epo pẹtiróòlù, ati oògùn tí wọ́n máa lò torí kò sí lárọ̀ọ́wọ́tó, èyí tó wà sì gbówó lérí.
Àìsí iná ti mú kí oúnjẹ túbọ̀ ṣọ̀wọ́n, torí kò sí bí wọ́n á ṣe tọjú rẹ̀ kó má bàa bà jẹ́.
Ìwà ọ̀daràn sì ń peléke sí i.
Síbẹ̀, lójú gbogbo ìṣòro yìí, àwọn akéde ẹgbẹ̀rún mẹ́rìndínlógóje àtààbọ̀ (,) tó wà ní Fẹnẹsúélà ó yéé fìtara wàásù.
Bí àpẹẹrẹ, ní January , bó tiẹ̀ jẹ́ pé iye àwọn akéde lórílẹ̀-èdè náà fi ẹgbẹ̀rún méje (,) dín sí tọdún tó kọjá, wákàtí tí wọ́n fi wàásù fi ẹgbẹ̀rún lọ́nà àádọ́rùn-ún (,) ju ti tẹ́lẹ̀ lọ.
Ní April , ìkẹ́kọ̀ọ́ Bíbélì tí wọ́n ṣe fẹ́rẹ̀ẹ́ tó ẹgbẹ̀rún lọ́nà ọgọ́rùn-ún méjì (,).
Àwọn aṣáájú-ọ̀nà déédéé pọ̀ sí i, wọ́n ti lé ní ẹgbẹ̀rún lọ́nà ọgbọ̀n (,).
Àwọn ará kọ́wọ́ ti ẹ̀tò tá a ṣe kárí ayé láti pe àwọn èèyàn wá síbi Ìrántí Ikú Kristi, ìyẹn sì mú kí iye àwọn aṣáájú-ọ̀nà olùrànlọ́wọ́ di ẹgbẹ̀rún lọ́nà ogún ó lé ọgọ́rùn mẹ́rin (,).
Ìsapá tí wọ́n ṣe yìí mú kí nǹkan bí ẹgbẹ̀rún lọ́nà ọgọ́rùn-ún mẹ́rin ó lé mọ́kànléláàádọ́rin (,) èèyàn wá síbi Ìrántí Ikú Kristi, èyí sì ju ìlọ́po mẹ́ta iye àwọn akéde tó wà lórílẹ̀-èdè náà.
Bákan náà, ọ̀pọ̀ èèyàn ló ń wá sípàde, torí pé àwọn ará ò yéé kọ́ àwọn tó ń wá ojútùú sí ìṣòro wọn lẹ́kọ̀ọ́ Bíbélì.
Ẹ̀ka ọ́fíìsì wa ní Fẹnẹsúélà ṣètò iṣẹ́ ìrànwọ́ kí àwọn ará wa lè rí ohun tí wọ́n nílò jẹ.
Lọ́lá ìrànwọ́ láti àwọn ẹ̀ka tó wà láyìíká àti owó ìtìlẹyìn kárí ayé, oṣooṣù ni ẹ̀ka ọ́fíìsì wa ní Fẹnẹsúélà ń pín ọ̀pọ̀lọpọ̀ ẹrù oúnjẹ fún ẹgbẹ̀rún márùndínlọ́gọ́rin (,) akéde ní ìjọ ẹgbẹ̀rún kan ọgọ́rùn márùn-ún ó lé márùndínlọ́gọ́rùn-ún (,).
Ọ̀pọ̀ ìṣoro làwọn ará wa ní Fẹnẹsúélà ń fara dà, àmọ́ inú wa dùn pé wọ́n ń ‘yọ̀ gidigidi nínú Jèhófà, inú wọn sì ń dùn nínú Ọlọ́run ìgbàlà wọn.’—Hábákúkù :, .
Àpéjọ Àgbáyé “Ìfẹ́ Kì Í Yẹ̀ Láé"! Tá A Ṣe ní —Monterrey, Mẹ́síkò Déètì: June  sí ,
Ibi Tó Ti Wáyé: Pápá ìṣeré BBVA Bancomer Stadium ní ìlú Monterrey, Mẹ́síkò
Èdè: Gẹ̀ẹ́sì, Èdè Adití ti Mẹ́síkò, Sípáníìṣì
Àwọn Ibi Tí Wọ́n Ta Àtagbà Rẹ̀ sí: Ibi méjìdínlógójì () ní orílẹ́-èdè mẹ́fà (Costa Rica, Guatemala, Honduras, Mẹ́síkò, Nicaragua àti Panama)
Àwọn Tó Wá: ,
Àwọn Tó Ṣèrìbọmi:
Àwọn Tó Wá Láti Ìlẹ̀ Òkèèrè: ,
Áwọn Ẹ̀ka Ọ́fíísì Tó Wá: Ajẹntínà, Brazil, Kòlóńbíà, Faransé, Ítálì, Japan, Netherlands, Paraguay, Peru, Sípéènì, Amẹ́ríkà
Ìrírí: Roberto Valero tó jẹ́ aṣojú ìjọba ìlú Guadalupe lọ sí ibi tá a ti ṣe àpéjọ lọ́jọ́ Sátidé.
Ó sọ pé: “Ohun tó ṣe pàtàkì jù sí ìjọba ilẹ̀ wa ni bí àwọn èeyàn á ṣe wà ní àlááfíà àti ààbò.
Ẹ̀yin Ẹlẹ́rìí Jèhófà ń kópa tó jọjú nínú mímú kí èyí ṣeé ṣe.
Gbogbo ará ìlú yìí ló sì mọ̀ bẹ́ẹ̀."
Àwọn ará ń kí àwọn àlejò káàbọ̀ ní pápákọ̀ òfúrufú Monterrey International Airport
Àwọn ará ń dé ibi tí wọ́n ti máa ṣe àpéjọ, òkè tí wọ́n ń pè ní Mount Silla wà níwájú Arákùnrin Mark Sanderson, ọ̀kan lára Ìgbìmọ̀ Olùdarí ń sọ àsọyé tó gbẹ̀yìn lọ́jọ́ Sunday
Ọkùnrin yìí ṣe ìrìbọmi nínú ọ̀kan lára àwọn odò mẹ́rin tó wà fún ìrìbọmi
Àwọn ará tó wá láti ìlẹ̀ òkèèrè ń fetí sílẹ̀ bí àpéjọ ṣé ń lọ lọ́wọ́
Àwọ́n tó wà lẹ́nu àkànṣe iṣẹ́ ìsìn alákòókò kíkún tí wọ́n wá láti ilẹ̀ òkèèrè ń juwọ́ sáwọn ará lọ́jọ́ tí àpéjọ parí
Ìdílé kan láti ìlú Apodaca ní Mẹ́síkò gbé àkọlé kan dání tó sọ pé, ‘A nífẹ̀ẹ́ yín’
Àwọn arábìnrin yìí ń wàásù ní ìlú Monterrey
Àwọn tó wá sí àpejọ náà ń gbádùn ijó àwọn tó wá láti àríwá Mẹ́síkò tí wọ́n máa ń pè ní Polka Norteña
Àwọn arábìnrin yìí ń jó ijó ìbílẹ̀ àwọn tó wá láti ìpińlẹ̀ Jalisco ní Mẹ́síkò Àpéjọ Àgbáyé “Ìfẹ́ Kì Í Yẹ̀ Láé"! Tá A Ṣe ní —Monterrey, Mẹ́síkò
ORÍLẸ̀-ÈDÈ AMẸ́RÍKÀ
Àwọn Àpéjọ Àgbáyé “Ìfẹ́ Kì Í Yẹ̀ Láé"! Tá A Ṣe ní
Àwọn Àpéjọ Àgbáyé “Ìfẹ́ Kì Í Yẹ̀ Láé"! Tá A Ṣe ní
Atlanta, ìpínlẹ̀ Georgia, Amẹ́ríkà
Déètì: May  sí ,
Ibi Tó Ti Wáyé: Pápá ìṣeré Mercedes-Benz Stadium nílùú Atlanta, ìpínlẹ̀ Georgia, Amẹ́ríkà
Èdè: Amharic, Gẹ̀ẹ́sì, Russian
Àwọn Tó Wá: ,
Àwọn Tó Ṣèrìbọmi:
Àwọn Tó Wá Láti Ìlẹ̀ Òkèèrè: ,
Áwọn Ẹ̀ka Ọ́fíísì Tó Wá: Australasia, Brazil, Britain, Kánádà, Chile, Kòlóńbíà, Etiópíà, Finland, ilẹ̀ Faransé, Gíríìsì, Hong Kong, Israel, Ítálì, Japan, Kazakhstan, Netherlands, Pọ́túgà, Ròmáníà, Scandinavia, Trinidad and Tobago
Èyí ni àkọ́kọ́ lára ìtọ́wò mẹ́rìnlélógún () àwọn àpéjọ àgbáyé ọdún  tá a máa gbé sí abala Ìròyìn lórí ìkànnì jw.org/⁠yo bí àpéjọ kọ̀ọ̀kan bá ṣe ń parí.
Àwọn ará ń ya fọ́tò níta ibi tí wọ́n ti ṣe ìpàdé
Arákùnrin Stephen Lett tó jẹ́ ọ̀kan lára Ìgbìmọ̀ Olùdarí ń sọ àsọyé tó gbẹ̀yìn lọ́jọ́ Sátidé
Àwọn arákùnrin yìí ń ṣe ìrìbọmi fáwọn èèyàn nínú ọ̀kan lára odò méjì tó wà fún ìrìbọmi
Àwọn ará ń fetí sílẹ̀ bí àpéjọ ṣé ń lọ lọ́wọ́
Díẹ̀ lára àwọn mẹ́rìnlélọ́gọ́jọ () tó wà lẹ́nu àkànṣe iṣẹ́ ìsìn alákòókò kíkún tí wọ́n wá láti ilẹ̀ òkèèrè ń juwọ́ sáwọn ará ní pápá ìṣeré Mercedes-Benz Stadium nígbà tí ìpàdé fẹ́ parí lọ́jọ́ Sunday
Àwọn tó wá sí àpéjọ náà bá àwọn ará tó ń gbé lágbègbè yẹn lọ sí òde ẹ̀rí
Àwọn tó wá sí àpéjọ wọ aṣọ ìbílẹ̀, wọ́n sì ń ya fọ́tò
Àwọn ọmọdé gbé àkọlé kan dání tó sọ pé: “Ó Ti Fẹ́rẹ̀ẹ́ Dé Tán; Àá Pàdé ní Párádísè"
Àwọn ará tó wọ aṣọ ìbílẹ̀ Etiópíà lọ́jọ́ tí àpéjọ náà parí
Ní ọ̀kan lára àwọn àpèjẹ tí wọ́n ṣe, àwọn ará ń ṣe eré ìtura, wọ́n sì ń juwọ́ láti fi kí àwọn tó wá síbẹ̀, àkọlé kan wà lẹ́yìn wọ́n tó sọ pé “A Nífẹ̀ẹ́ Yín!"
ORÍLẸ̀-ÈDÈ AMẸ́RÍKÀ
Ọ̀pọ̀ Èèyàn Ló Fara Gbọta Nílùú Virginia Beach Lórílẹ̀-Èdè Amẹ́ríkà
Ọ̀pọ̀ Èèyàn Ló Fara Gbọta Nílùú Virginia Beach Lórílẹ̀-Èdè Amẹ́ríkà
Ní May , , ọkùnrin kan bẹ̀rẹ̀ sí í ròjọ̀ ọta ìbọn lu àwọn tó ń ṣiṣẹ́ ní ọ́fíìsì ìlú Virginia Beach, ìpínlẹ̀ Virginia, Lórílẹ̀-èdè United States.
Èèyàn méjìlá ló kú, àwọn mẹ́rin sì fara pa.
Ìròyìn tá a gbọ́ láti ẹ̀ka ọ́fíìsì wa ní Amẹ́ríkà fi hàn pé, ó ṣeni láàánú pé arábìnrin wa kan tó ń jẹ́, LaQuita Brown, wà lára àwọn tó kù nínú ìṣẹ̀lẹ̀ burúkú yìí.
Ẹni ọdún mọ́kàndínlógójì () ni Arábìnrin Brown, aṣáájú-ọ̀nà sì ni nínú Ìjọ Seaview tí wọ́n ti ń sọ èdè Faransé nílùú Norfolk, ìpínlẹ̀ Virginia.
Arábìnrin yìí máa ń yọ̀ǹda ara rẹ̀ láti ṣisẹ́ pẹ̀lú Ẹ̀ka Tó Ń Yàwòrán Ilé Tó sì Ń Kọ́ Ọ.
Àwọn alàgbà tó wà lágbègbè náà àti alábòójútó àyílká wọn ń fún tẹbítọ̀rẹ́ Arábìnrin Brown níṣìírí, wọ́n sì ń tù wọ́n nínú.
Ikú arábìnrin yìí dùn wá gan-an.
À ń retí àsìkò tí irú ìṣẹ̀lẹ̀ burúkú yìí ò ní wáyé mọ́, tí “ọ̀pọ̀lọpọ̀ àlàáfíà" á sì wá káàkiri ayé.—Sáàmù :, .
Òjò Àrọ̀ọ̀rọ̀dá àti Omíyalé ní South Africa
Òjò tó rinlẹ̀ gan-an rọ̀ lọ́wọ́ ìparí oṣù April  láwọn ibi tó kángun sí ìlà oòrùn orílẹ̀-èdè South Africa.
Òjò àrọ̀ọ̀rọ̀dá náà fa omíyalé àti àbàtà láwọn ibì kan ní ìlú Durban àti ní agbègbè KwaZulu-Natal.
Ìròyìn fi hàn pé ó kéré tán, àádọ́rin () èèyàn ló kú.
Ẹ̀ka ọ́fíìsì wa ní South Africa sọ pé kò sí ìkankan lára àwọn ará wa tó kú tàbí tó fara pa nínú ìṣẹ̀lẹ̀ náà.
Àmọ́, ó kéré tán, ilé àwọn ìdílé mọ́kàndínlógún () ni omíyalé àti àbàtà náà bà jẹ́.
Omíyalé náà tún ba Gbọ̀ngàn Ìjọba mẹ́ta jẹ́ ó kéré tán.
Ìgbìmọ̀ Tó Ń Ṣètò Ìrànwọ́ Nígbà Àjálù ti ṣètò àwọn ará tó yọ̀ǹda ara wọn láti ṣiṣẹ́ pẹ̀lú Ẹ̀ka Tó Ń Yàwòrán Ilé Tó sì Ń Kọ́ Ọ kí wọ́n lè ṣèwádìí bí ilé kọ̀ọ̀kan ṣe bà jẹ́ tó.
Láwọn ibi tí ẹ̀mí àwọn ará ti wà nínú ewu, wọ́n ṣètò láti kó wọn lọ síbòmíì.
Ó dá wa lójú pé Jèhófà ò ní yéé ran àwọn ará wa ní South Africa lọ́wọ́ bí wọ́n ṣe ń kojú ìṣòro tó le gan-an yìí.—Sáàmù :.
BÒLÍFÍÀ
Ilẹ̀ Ya Lórílẹ̀-Èdè Bolivia, Ó sì Ba Nǹkan Jẹ́ Nílùú La Paz
Ilẹ̀ Ya Lórílẹ̀-Èdè Bolivia, Ó sì Ba Nǹkan Jẹ́ Nílùú La Paz
Ilẹ̀ tó ya ní ìlú La Paz lórílẹ̀-èdè Bolivia ba nǹkan jẹ́ gan-an lágbègbè San Jorge Kantutani ní April , .
Ọ̀pọ̀lọpọ̀ èèyàn ló ní láti kúrò níbi tí wọ́n ń gbé.
Bó tiẹ̀ jẹ́ pé kò sí ìkankan lára àwọn ará wa tí àjálù yìí pa tàbí tó ṣe léṣe, ẹ̀ka ọ́fíìsì wa ní Bolivia sọ pé ó ba ilé méjì tó jẹ́ tàwọn ará wa jẹ́ pátápátá.
Bákan náà, ìdílé mọ́kànlá () àwọn ará wa ló ń gbé lágbègbè tọ́rọ̀ yìí ti ṣẹlẹ̀, àmọ́ kò fi bẹ́ẹ̀ sí nǹkan kan tó ṣe àwọn ilé wọn.
Ẹ̀ka ọ́fíìsì ṣètò Ìgbìmọ̀ Tó Ń Ṣètò Ìrànwọ́ Nígbà Àjálù, ìgbìmọ̀ yìí pẹ̀lú àwọn alábòójútó àyíká àtàwọn alàgbà tó wà lágbègbè náà ń fáwọn ará níṣìírí, wọ́n sì ń pèsè àwọn ohun tí wọ́n nílò.
Àwọn ará tó wà lágbègbè yìí wà lójúfò gan-an, torí ó ṣeé ṣe kí ilẹ̀ tún ya níbẹ̀ tí òjò míì bá rọ̀.
A dúpẹ́ pé àwọn ará wa ò fara pa, wọ́n sì ti ń rí ìrànlọ́wọ́ tí wọ́n nílò.—Gálátíà :.
Ilẹ̀ Ya Lórílẹ̀-Èdè Bolivia, Ó sì Ba Nǹkan Jẹ́ Nílùú La Paz
Àwọn Ẹlẹ́rìí Jèhófà Parí Ètò Ìrànwọ́ ní Amẹ́ríkà Àárín Lẹ́yìn Ìmìtìtì Ilẹ̀ Tó Wáyé
Àwọn Ẹlẹ́rìí Jèhófà Parí Ètò Ìrànwọ́ ní Amẹ́ríkà Àárín Lẹ́yìn Ìmìtìtì Ilẹ̀ Tó Wáyé Lọ́dún , ìmìtìtì ilẹ̀ méjì tó lágbára wáyé lórílẹ̀-èdè Guatemala àti Mẹ́síkò.
Àwọn ará wa parí ètò ìrànwọ́ tí wọ́n ṣe ní gbogbo agbègbè náà lóṣù December .
Ẹ̀ka ọ́fíìsì wa ní Amẹ́ríkà Àárín bẹ̀rẹ̀ ètò ìrànwọ́ yìí nígbà tí wọ́n ṣe onírúurú ìpàdé láti fún àwọn ará tí àjálù náà ṣẹlẹ̀ sí níṣìírí.
Wọ́n ṣe ìpàdé náà ní ìpínlẹ̀ Chiapas, Morelos, Oaxaca, àti Puebla, kódà wọ́n tún ṣe é ní ìlú Mexico City.
Ìgbìmọ̀ Ẹ̀ka dá ìgbìmọ̀ mọ́kàndínlógójì () tó ń ṣètò ìrànwọ́ sílẹ̀, àwọn ìgbìmọ̀ yìí ló sì ṣètò bí wọ́n ṣe tún gbogbo àwọn nǹkan tó bà jẹ́ ṣe.
Arákùnrin Jesse Pérez, ọ̀kan lára Ìgbìmọ̀ Ẹ̀ka ní Amẹ́ríkà Àárín bá àwọn akéde tí àjálù náà kàn ṣèpàdé ní ìpínlẹ̀ Morelos.
Arákùnrin méjì ń ṣiṣẹ́ lórí òrùlé Gbọ̀ngàn Àpéjọ kan tí wọ́n tún kọ́ nígbà ètò ìrànwọ́ náà.
Lórílẹ̀-èdè Mẹ́síkò, ó ju ẹgbẹ̀rún méjìlélógójì (,) akéde tó yọ̀ǹda ara wọn láti ìpínlẹ̀ mẹ́wàá kí wọ́n lè bá àwọn tó ń ṣètò ìrànwọ́ ṣiṣẹ́.
Àwọn ará yìí tún ilé ọgọ́rùn-ún mẹ́fà ó lé mọ́kàndínlógún () kọ́ pẹ̀lú Gbọ̀ngàn Ìjọba márùn-ún àti Gbọ̀ngàn Àpéjọ méjì.
Wọ́n tún ṣàtúnṣe sí ọgọ́rùn-ún márùn-ún ó lé méjì () ilé àti Gbọ̀ngàn Ìjọba mẹ́tàléláàádọ́ta ().
Yàtọ̀ síyẹn, wọ́n tún ilé mẹ́wà kọ́ ní Guatemala.
Ara àwọn tí wọ́n ṣèrànlọ́wọ́ fún ni ìdílé Hernández àti Santiago.
Ìdílé Hernández níwájú ilé wọn, àwọn tó ṣètò ìrànwọ́ ló bá wọn tún ilé náà kọ́.
Ìlú Chalco ni ìdílé Hernández ń gbé, ibẹ̀ ò ju ogójì () kìlómítà sí ìlú Mexico City.
Ìmìtìtì ilẹ̀ tó wáyé ní September ,  ba ilé wọn jẹ́ kọjá àtúnṣe.
Arábìnrin Ana María Hernández sọ pé: “Ní gbogbo àsìkò wàhálà yìí, a ò ṣaláìní ohunkóhun tá a nílò.
Àwọn ará tọ́jú wa gan-an.
Mo ṣì rántí bí ilé wa tẹ́lẹ̀ ṣe rí nígbà tó wó, àmọ́ tí nǹkan bí àádọ́ta àwọn tó yọ̀ǹda ara wọn wá láti bá wa kọ́ ilé wa tuntun.
Títí dòní, ohun táwọn ará yẹn ṣe fún wa ṣì máa ń ya àwọn ará àdúgbò wa lẹ́nu." Yàtọ̀ sí ìrànlọ́wọ́ tí ìdílé Hernández rí gbà yìí, aṣojú kan láti ẹ̀ka ọ́fíìsì ní Amẹ́ríkà Àárín wá sọ́dọ̀ wọn, ó sì fi Bíbélì fún wọn níṣìírí.
Ìdílé Santiago níwájú ilé wọn tuntun.
Ìmìtìtì ilẹ̀ tó wáyé ní September ,  kan ìdílé Santiago tó ń gbé ní ìlú Juchitán, ìpínlẹ̀ Oaxaca.
Ó ba ilé wọn jẹ́ débi pé kò ṣeé gbé mọ́.
Àmọ́ láàárín oṣù mẹ́fà, àwọn tó ń ṣiṣẹ́ ìrànwọ́ bá wọn kọ́ ilé tuntun míì.
Olórí ìdílé náà, Arákùnrin Victor Santiago sọ pé: “Bí ètò Jèhófà ṣe yára pèsè àwọn ohun tá a nílò fún wa wú mi lórí púpọ̀.
Mo rí i pé ọwọ́ Jèhófà la wà, òun ló sì ń bójú tó wa." Arákùnrin Jesse Pérez, ọ̀kan lára Ìgbìmọ̀ Ẹ̀ka ní Amẹ́ríkà Àárín, sọ pé: “Ọṣẹ́ ti ìmìtìtì ilẹ̀ méjèèjì tó wáyé ṣe pọ̀ gan-an.
Àmọ́ ètò ìrànwọ́ tó wúlò tá a ṣe tẹ̀ lé e fún àwọn ará láǹfààní láti yọ̀ǹda ara wọn.
Ọ̀pọ̀lọpọ̀ àwọn akéde ló ṣèrànlọ́wọ́, èyí sì fi hàn pé wọ́n nífẹ̀ẹ́ àwọn ará.
Inú wa dùn gán-an pé Jèhófà ti bù kún ‘iṣẹ́ òjíṣẹ́ ìrànwọ́ yìí.’"— Kọ́ríńtì :-.
Iná Ńlá Sọ Nínú Igbó Létí Ìlà Oòrùn South Korea Ní April , , iná ńlá kan sọ létí ìlà oòrùn orílẹ̀-èdè South Korea ní agbègbè tí wọ́n ń pè ní Gangwon Province.
Kò pẹ́ rárá tí iná náà fi ràn, èyí sì mú kí ìjọba kéde pé wàhálà ti wọ̀lú káàkiri orílẹ̀-èdè náà.
Kí wọ́n tó lè kápá iná náà, ó ti jó ẹgbẹ̀rún mẹ́rin (,) eékà ilẹ̀, ó sì ti pa èèyàn méjì.
Ẹ̀ka ọ́fíìsì wa ròyìn pé kò sí ìkankan lára àwọn ará wa tó kú.
Àmọ́ iná náà jó ilé mẹ́jọ tí àwọn ará wa mẹ́tàdínlọ́gbọ̀n () ń gbé.
Ẹ̀ka ọ́fíìsì dá Ìgbìmọ̀ Tó Ń Ṣètò Ìrànwọ́ Nígbà Àjálù sílẹ̀, àwọn alábòójútó àyíká tó wà lágbègbè náà àtàwọn alàgbà ìjọ ń fáwọn tí àjàlù yìí kàn níṣìírí, wọ́n sì ń pèsè ohun tí wọ́n nílò fún wọn.
Ó dá wa lójú pé Jèhófà máa jẹ́ ‘ibi ààbò àti okun pẹ̀lú ìrànlọ́wọ́ tó wà lárọ̀ọ́wọ́tó ní àkókò wàhálà’ fáwọn ará wa yìí.—Sáàmù :.
RỌ́ṢÍÀ
Ẹjọ́ Kòtẹ́milọ́rùn Christensen Ò Ní Pẹ́ Parí
Ní Tuesday, May , , Ilé Ẹjọ́ Agbègbè Oryol bẹ̀rẹ̀ ẹjọ́ kòtẹ́milọ́rùn tí Dennis Christensen pè torí bí wọ́n ṣe rán an lẹ́wọ̀n ọdún mẹ́fà nítorí ohun tó gbà gbọ́.
Àmọ́ ohun táwọn ilé ẹjọ́ ilẹ̀ Rọ́ṣíà sábà máa ń ṣe ni ilé ẹjọ́ yìí náà ṣe, wọn ò gba àwọn ẹ̀rí tí kò ṣeé já ní koro táwọn agbẹjọ́rò wa mú wá wọlé, wọn ò sì gbé wọn yẹ̀ wò láti rí i pé Dennis kò mọwọ́mẹsẹ̀.
Ó ṣeé ṣe kí àwọn adájọ́ mẹ́tẹ̀ẹ̀ta tó ń gbọ́ ẹjọ́ yìí sọ ìpinnu wọn títí ìparí ọ̀sẹ̀ yìí.
Ọ̀pọ̀ àwọn ará ló wá sí ilé ẹjọ́ yìí láti wá ṣètìlẹyìn fún Dennis lọ́jọ́ tí ìgbẹ́jọ́ náà bẹ̀rẹ̀.
Bákan náà, àwọn aṣojú láti oríṣiríṣi orílẹ̀-èdè wá síbẹ̀ àtàwọn akọ̀ròyìn pẹ̀lú àwọn tó ń jà fẹ́tọ̀ọ́ ọmọnìyàn.
Inú yàrá kékeré kan tí kò lè gbà ju èèyàn ogún () sí mẹ́ẹ̀ẹ́dọ́gbọ̀n () ni wọ́n ti bẹ̀rẹ̀ sí í gbọ́ ẹjọ́ náà, ìyẹ̀n sì mú kí nǹkan bí àádọ́ta () èèyàn dúró síta.
Àmọ́ ilé ẹjọ́ náà fara mọ́ àbá táwọn agbẹjọ́rò Dennis mú wá pé kí wọ́n jẹ́ kí gbogbo àwọn tó wá fún ìgbẹ́jọ́ náà lọ sí yàrá míì tó lè gba nǹkan bí ọgọ́rin () èèyàn.
Lẹ́yìn tí wọ́n lo wákàtí mẹ́ta péré lẹ́nu ìgbẹ́jọ́ náà, ilé ẹjọ́ sún ẹjọ́ náà síwájú.
Lọ́jọ́ kejì ìgbẹ́jọ́ náà, agbẹjọ́rò Dennis béèrè pé kí ilé ejọ́ náà ṣàtúnyẹ̀wò àwọn ẹ̀rí kan tó fi hàn pé Dennis ò mọwọ́mẹsẹ̀, àmọ́ àwọn adájọ́ kọ̀.
Èyí ò dáa rárá torí àwọn agbẹjọ́rò Dennis gbà pé àwọn ẹ̀rí yìí máa fi hàn pé ẹjọ́ tí ilé ẹjọ́ àkọ́kọ́ dá kò lẹ́sẹ̀ nílẹ̀.
Lópin ọjọ́ náà, ilé ẹjọ́ sọ pé ìgbẹ́jọ́ náà máa tẹ̀ síwájú ní Thursday, May  káwọn agbẹjọ́rò lè fẹnu ọ̀rọ̀ wọn jóná lọ́kọ̀ọ̀kan.
Àdúrà wa fáwọn ará wa ní Rọ́síà ni pé kí ọkàn wọn balẹ̀, kí ìgbàgbọ́ wọn má sì yẹ̀ nínú àwọn ìlérí tí Jèhófà ṣe pé òun máa gbà wọ́n pátápátá lọ́wọ́ àwọn tó kórìíra wọn.—Sáàmù :.
A Mú Bíbélì Ìtumọ̀ Ayé Tuntun Tá A Tún Ṣe Jáde Lédè Japanese
Ní Saturday, April , , Arákùnrin Stephen Lett tó jẹ́ ara Ìgbìmọ̀ Olùdarí mú Bíbélì Mímọ́ ti Ìtumọ̀ Ayé Tuntun tá a tún ṣe jáde lédè Japanese.
Inú àkànṣe ìpàdé kan tí wọ́n ṣe ní Gbọ̀ngàn ìwòran tí wọ́n ń pè ní Noevir Stadium Kobe ní ìlú Kobe lórílẹ̀-èdè Japan la ti mú Bíbélì náà jáde, àwọn ẹgbẹ̀rún lọ́nà ogún ó lé ọgọ́rùn-ún mẹ́jọ àti méjìndínláàádọ́rin (,) ló sì wá síbẹ̀.
A ta àtagbà ìpàdé náà sí Gbọ̀ngàn Àpéjọ mẹ́jọ àti ọ̀pọ̀ Gbọ̀ngàn Ìjọba káàkiri àwọn agbègbè tó wà lábẹ́ ẹ̀ka ọ́fíìsì Japan.
Àwọn ará tí kò láǹfààní láti wo ìpàdé náà bó ṣe ń lọ lọ́wọ́ wò ó lọ́sàn-án ọjọ́ náà tàbí lọ́jọ́ kejì láwọn Gbọ̀ngàn Ìjọba.
Àpapọ̀ iye àwọn tó gbádùn ìpàdé yìí lópin ọ̀sẹ̀ náà jẹ́ ẹgbẹ̀rún lọ́nà ọgọ́rùn-ún méjì ó lé ogún, ọgọ́rùn-ún mẹ́rin àti mọ́kànléláàádọ́rùn-ún (,).
Gbọ̀ngàn ìwòran Noevir Stadium Kobe A bá àwọn ará wa tó ń sọ èdè Japanese yọ̀ kárí ayé, láwọn ìjọ àtàwọn àwùjọ pẹ̀lú àwọn tí kò tíì di àwùjọ tí iye wọn fẹ́rẹ̀ẹ́ tó ẹgbẹ̀rún mẹ́ta (,), pé àwọn náà ti ní Bíbélì Ìtumọ̀ Ayé Tuntun, ẹ̀bùn pàtàkì ló jẹ́ látọ̀dọ̀ Jèhófà, ó sì wúlò téèyàn bá fẹ́ kẹ́kọ̀ọ́ àti lóde ẹ̀rí.—Hébérù :.
Inú àwọn ará ń dùn bí wọ́n ṣe gba Bíbélì Ìtumọ̀ Ayé Tuntun tiwọn Ọdún márùndínláàádọ́ta () sẹ́yìn la kọ́kọ́ mú Bíbélì Ìtumọ̀ Ayé Tuntun jáde lórílẹ̀-èdè Japan.
Arákùnrin Lyman Swingle tó jẹ́ ara Ìgbìmọ̀ Olùdarí nígbà yẹn ló mú Ìwé Mímọ́ Kristian Lédè Griki ní Ìtumọ̀ Ayé Titun jáde lédè Japanese ní Àpéjọ Àgbáyé “Ìsẹ́gun Àtọ̀runwá" tí wọ́n ṣe ní ìlú Osaka, lórílẹ̀-èdè Japan lọ́dún .
Láàárín ọdún mẹ́sàn tá a mú un jáde, a pín ẹ̀dà mílíọ̀nù kan ó lé ẹgbẹ̀rún lọ́nà ogóje (,,) fáwọn èèyàn, èyí sì fẹ́rẹ̀ẹ́ tó ìlọ́po márùndínlọ́gọ́rin () iye àwọn akéde tó wà ní Japan nígbà náà.
Lọ́dún , a mú Ìwé Mímọ́ ní Ìtumọ̀ Ayé Tuntun jáde lódindi, orílẹ̀-èdè Japan la ti tẹ̀ ẹ́, ibẹ̀ náà la sì ti dì í pọ̀.
Ní báyìí tá a ti mú Bíbélì tá a tún ṣe jáde lédè Japanese, ọdún  yìí jẹ́ mánigbàgbé nínú ìtàn iṣẹ́ ìtumọ̀ Bíbélì táwa èèyàn Jèhófà ṣe ní Japan.
A ti mú Bíbélì Ìtumọ̀ Ayé Tuntun jáde lódindi tàbí lápá kan ní èdè mọ́kàndínlọ́gọ́sàn-án (), méjìlélógún () lára rẹ̀ sì jẹ́ odindi Bíbélì tá a tún ṣe látinú ẹ̀dà tó jáde lédè Gẹ̀ẹ́sì lọ́dún .
Iṣẹ́ Ti Bẹ̀rẹ̀ Lórí Ẹ̀ka Ọ́fíìsì Tuntun ní Ajẹntínà
Lóṣù August , iṣẹ́ ìkọ́lẹ́ bẹ̀rẹ̀ lórí ẹ̀ka ọ́fíìsì wa tuntun tó wà ní ìlú Buenos Aires, lórílẹ̀-èdè Ajẹntínà.
Ilé tuntun yìí máa ní àyè ibi iṣẹ́ mẹ́rìndínlógóje () àti ilé gbígbé méjì tó ní yàrá méjìndínlọ́gọ́rùn-ún ().
Ilé yìì yàtò sáwọn ilé tó wà káàkiri tí à ń lò fún ẹ̀ka ọ́fíìsì lọ́wọ́lọ́wọ́ báyìí torí pé ibì kan náà ni ilé tuntun yìí wà, èyí máa mú kí iṣẹ́ yá, kó sì túbọ̀ rọrùn.
Nínú àwọn fọ́tò tó wà nísàlẹ̀ yìí, ẹ máa rí bí iṣẹ́ náà ṣe lọ sí nígbà tí wọ́n bẹ̀rẹ̀ rẹ̀.
Lóṣù September : Wọ́n gbẹ́ àwọn ihò tó jìn gan-an wọnú ilẹ̀, àwọn òpó tó lágbára ló máa wà nínú ihò náà kí ìpìlẹ̀ ilé náà lè ríbi fìdí múlẹ̀ dáadáa.
Nítorí irú ilẹ̀ tó wà níbẹ̀, wọ́n máa ri òpó mẹ́tàlélọ́gọ́rùn-ún () mọ́lẹ̀, ó sì máa wọlẹ̀ tó mítà méjìdínlógójì.
Lóṣù November : Ẹ̀rọ tí wọ́n fi ń gbé nǹkan látòkè tí wọ́n ń lò lẹ́nu iṣẹ́ náà, ó ga tó mítà mẹ́tàlélọ́gbọ̀n () tàbí ẹsẹ̀ bàtà méjìdínláàádọ́fà ()..
Lóṣù November : Wọn ò fọ̀rọ̀ ààbò ṣeré nígbà tí wọ́n ń to ẹ̀rọ tó ń gbé nǹkan látòkè, bẹ́ẹ̀ ni wọ́n ń tẹnu mọ́ ọn nígbà gbogbo bí iṣẹ́ náà ṣe ń lọ.
Lóṣù January : Wọ́n ń fi àwọn ẹ̀rọ ńlá gbẹ́ ojú ibi tí wọ́n máa gbé ẹ̀rọ tó máa ń lọ sókè sódò sí.
Lóṣù March : “Wọ́n to irin sílẹ̀ kí wọ́n tó da kankéré ìpìlẹ̀ ilé sórí rẹ̀ kó lè lágbára dáadáa.
ÀWỌN WO LÓ Ń ṢE ÌFẸ́ JÈHÓFÀ LÓDE ÒNÍ?
Kí Là Ń Ṣe ní Àwọn Ẹ̀ka Ọ́fí ìsì Àwa Ẹlẹ́rìí Jèhófà?
A máa ń mú àwọn àlejò káàkiri ẹ̀ka ọ́fí ìsì wa, kí wọ́n lè rí ohun tí à ń ṣe níbẹ̀.
A pè ọ́ pé kí o wá!
Omíyalé Ṣẹlẹ̀ ní Kánádà Lórílẹ̀-èdè Kánádà, ẹgbẹẹgbẹ̀rún àwọn tó ń gbé ní agbègbè New Brunswick, Ontario, àti Quebec ni omíyalé ti lé kúrò nílé.
Lágbègbè Quebec nìkan, nǹkan bí ẹgbẹ̀rún mẹ́sàn-án (,) èèyàn ló ní láti kó kúrò níbi tí wọ́n ń gbé.
Ẹ̀ka ọ́fíìsì wa ní Kánádà sọ pé ní Quebec, ilé mẹ́rìnlélógójì () àwọn ará wa ló bà jẹ́.
Ní New Brunswick àti Ontario, a ò tíì gbọ́ pé ó ba nǹkan kan jẹ́, àmọ́ omíyalé náà kò tíì dáwọ́ dúró.
Àwọn alábòójútó àyíká tó wà láwọn agbègbè tọ́rọ̀ kàn ń ṣiṣẹ́ pẹ̀lú àwọn alàgbà tó wà níbẹ̀ láti tu àwọn ará nínú.
Bákan náà, aṣojú kan láti ẹ̀ka ọ́fíìsì lọ ṣẹ̀bẹ̀wò sáwọn apá ibi tí omíyalé náà ti pọ̀ gan-an kó lè fún wọn níṣìírí nípa tẹ̀mí.
Ní agbègbè Beauce, àwọn ará ti palẹ̀ ìdọ̀tí àti àbàtà mọ́ kúrò nínú ogún () ilé tó jẹ́ tàwọn ará wa.
Ìgbìmọ̀ Tó Ń Ṣètò Ìrànwọ́ Nígbà Àjálù ti bẹ̀rẹ̀ iṣẹ́ ní Sainte-Marthe-sur-le-Lac, wọ́n ń ran àwọn tí ilé wọn bà jẹ́ lọ́wọ́.
Àdúrà wa ni pé kí àwọn ará wa tí àjálù yìí kàn má ṣe dẹ́kun láti gbẹ́kẹ̀ lé Jèhófà, ẹni tó jẹ́ ‘okun àti agbára wọn.’—Ẹ́kísódù :.
Omíyalé Ba Nǹkan Jẹ́ Láàárín Agbègbè Ìwọ̀ Oòrùn Amẹ́ríkà Òjò àrọ̀ọ̀rọ̀dá àti yìnyín tó yọ́ fa omíyalé ní ìpínlẹ̀ Nebraska àti Iowa lóṣù March .
Omíyalé náà mú kí àwọn odò tó wà lágbègbè náà kún kọjá ààlà, àwọn ibi tó ń gba omi dúró ya lulẹ̀, ó ba ọ̀pọ̀lọpọ̀ ilé jẹ́, ó sì pa ó kéré tán èèyàn mẹ́rin.
Ẹ̀ka ọ́fíìsì wa ní Amẹ́ríkà sọ pé kò sí ìkankan lára ẹgbẹ̀rún márùn-ún àti mẹ́tàlélọ́gọ́fà (,) akéde tó wà níbẹ̀ tó kú tàbí tó fara pa.
Àmọ́ akéde mẹ́rìnlélọ́gọ́rin () ní láti kúrò níbi tí wọ́n ń gbé.
Yàtọ̀ síyẹn, ilé mẹ́jọ àwọn ará wa bà jẹ́ gan-an, ilé mẹ́rìnlélọ́gbọ̀n () míì sì bà jẹ́ díẹ̀.
Àwọn ará ìjọ lágbègbè náà ti bẹ̀rẹ̀ sí í yọ̀ǹda ara wọn láti palẹ̀ ìdọ̀tí mọ́, wọ́n sì ń ṣiṣẹ́ pẹ̀lú àwọn ará tó wà ní Ẹ̀ka Tó Ń Yàwòrán Ilé Tó sì Ń Kọ́ Ọ.
Àwọn alábòójútó àyíká tó wà lágbègbè tí àjálù náà ti ṣẹlẹ̀ ń fáwọn ará tọ́rọ̀ kàn níṣìírí.
Àdúrà wa ni pé kí ìrànlọ́wọ́ táwọn ará wa rí gbà nípa tara àti nípa tẹ̀mí tù wọ́n nínú lásìkò ìṣòro yìí.​— Kọ́ríńtì :, .
Àwa Ẹlẹ́rìí Jèhófà Mú Bíbélì Ìtumọ̀ Ayé Tuntun Tá A Tún Ṣe Jáde Lédè Shona Ní March , , Arákùnrin Kenneth Cook tó jẹ́ ara Ìgbìmọ̀ Olùdarí mú Bíbélì Ìtumọ̀ Ayé Tuntun tá a tún ṣe jáde lédè Shona níbi àkànṣe ìpàdé kan tí wọ́n ṣe ní Gbọ̀ngàn Àpéjọ Harare lórílẹ̀-èdè Sìǹbábúwè.
Ọdún mẹ́ta sẹ́yìn ni iṣẹ́ ìtúmọ̀ Bíbélì tá a mú jáde yìí bẹ̀rẹ̀.
Nǹkan bí ẹgbẹ̀rún méjì ààbọ̀ (,) àwọn ará ló wá sí Gbọ̀ngàn Àpéjọ náà fún àkànṣe ìpàdé yìí.
A ta àtagbà rẹ̀ sí ọgọ́rùn mẹ́ta ó dín márùn-ún () Gbọ̀ngàn Ìjọba àti Gbọ̀ngàn Àpéjọ mẹ́rin, iye àwọn tó sì wá síbẹ̀ tó ẹgbẹ̀rún mẹ́tàlélógójì (,).
Arákùnrin kan sọ pé: “Ó wù mí kí n ti máa lo Bíbélì tá a tún ṣe náà lóde ẹ̀rí.
Ọ̀rọ̀ rẹ̀ rọrùn, ó sì dùn mọ́ni, èyí kìí jẹ́ kéèyàn fẹ́ gbé e sílẹ̀ tó bá ń kà á.
Ọpẹ́ ni fún Jèhófà torí ẹ̀bùn yìí." Bíbélì tá a tún ṣe yìí máa wúlò gan-an fún ẹgbẹ̀rún méjìdínlógójì (,) àwọn ará tó ń sọ èdè Shona.
Tá a bá pín mílíọ̀nù mẹ́sàn-án (,,) èèyàn tó ń gbé ní Sìǹbábúwè sọ́nà mẹ́wàá, àwọn tó ń sọ èdè Shona tó nǹkan bí ìdá mẹ́jọ, torí náà Bíbélì yìí máa mú kó rọrùn fáwọn ará láti wàásù.
Bíbélì kọ̀ọ̀kan tá à ń mú jáde ń fi ẹ̀rí hàn pé Jèhófà ń bù kún iṣẹ́ ìtumọ̀ tá à ń ṣe kárí ayé.
Inú wa dùn pé Ọ̀rọ̀ Ọlọ́run ti ń wà lóríṣiríṣi èdè àbínibí kí àwọn púpọ̀ sí i lè rí i kà.—Ìṣe :.
Iná Ńlá Tó Sọ ní Philippines Jó Ọ̀pọ̀ Ilé Ní March , iná ńlá kan sọ ní ìlú Calbayog City ní erékùṣù Samar Island lórílẹ̀-èdè Philippines, ó sì jó ilé méjìdínláàádóje ().
Lóṣù kan sáájú àkókò yẹn, iná sọ láwọn ibì kan ní ìlú Taguig City tó wà ní erékùṣù Luzon.
Lápapọ̀, ilé àwọn Ẹlẹ́rìí Jèhófà méje ni iná náà jó.
Ọ̀dọ̀ àwọn Ẹlẹ́rìí míì tí iná náà ò dé làwọn ará wa yìí ń gbé báyìí.
Ẹsẹ̀kẹsẹ̀ ni ẹ̀ka ọ́fíìsì ṣètò tó yẹ, wọ́n sì pèsè oúnjẹ, omi àti aṣọ fáwọn tọ́rọ̀ kàn.
Àwọn alàgbà tó wà lágbègbè náà ń ṣèbẹ̀wò sọ́dọ̀ àwọn ará tí àjálù yìí kàn, wọ́n sì ń ràn wọ́n lọ́wọ́.
Ìgbìmọ̀ méjì tó ń ṣètò ìrànwọ́ nígbà àjálù àtàwọn tó ń ṣiṣẹ́ ní Ẹ̀ka Tó Ń Yàwòrán Ilé Tó sì Ń Kọ́ Ọ ti ń ṣètò bí wọ́n ṣe máa tún ilé àwọn ará wa tó bà jẹ́ kọ́.
Ó dá wa lójú pé Jèhófà ò ní yé jẹ́ ibi ààbò fún àwọn ará wa tí àjálù iná yìí ṣẹlẹ̀ sí.—Sáàmù :.
“Ìdùnnú Ṣubú Layọ̀"—A mú Bíbélì Ìtumọ̀ Ayé Tuntun Tá A Tún Ṣe Jáde Lédè Méjì ní Nàìjíríà
Ní January , , àwọn ará wa lórílẹ̀-èdè Nàìjíríà ṣe àkànṣe ìpàdé kan ní Gbọ̀ngàn Àpéjọ tó wà ní ìlú Benin.
Nínú ìpàdé náà, Arákùnrin Geoffrey Jackson, ọ̀kan lára Ìgbìmọ̀ Olùdarí kéde pé a ti mú Bíbélì Mímọ́ ti Ìtumọ̀ Ayé Tuntun tá a tún ṣe jáde ní èdè Isoko àti Yorùbá.
Àwọn tó wà níbi ìpàdé náà àtàwọn tó wò ó láwọn ibi tá a ta àtagbà rẹ̀ sí jẹ́ ẹgbẹ̀rún lọ́nà ọgọ́ta, ọgọ́rùn-ún mẹ́fà àti méjìléláàádọ́rin (,).
A ta àtagbà ìpàdé náà sí Gbọ̀ngàn Ìjọba mẹ́rìndínláàádọ́fà () àti Gbọ̀ngàn Àpéjọ mẹ́sàn-án ní Nàìjíríà àti láwọn ibì mélòó kan lórílẹ̀-èdè Benin.
Arákùnrin Jackson àti ìdílé kan ní Gbọ̀ngàn Àpéjọ tó wà ní ìlú Benin lórílẹ̀-èdè Nàìjíríà Arákùnrin Gad Edia tó wà ní ẹ̀ka ọ́fíìsì ní Nàìjíríà sọ pé: “Ọdún mẹ́ta àti oṣù méjì ni wọ́n fi túmọ̀ Bíbélì yìí sí èdè Isoko, ó sì gba ọdún mẹ́ta àti oṣù mẹ́ta kí wọ́n tó parí rẹ̀ lédè Yorùbá." Ó wá sọ pé: “Ní Nàìjíríà, ó lé ní ẹgbẹ̀rún márùn-ún (,) àwọn ará tó ń sọ èdè Isoko, àwọn tó ń sọ èdè Yorùbá tí wọ́n sì ń kà á lé ní ẹgbẹ̀rún lọ́nà àádọ́ta (,).
Nígbà táwọn ará gba Bíbélì tá a tún ṣe yìí, ẹnì kan sọ bó ṣe rí lára àwọn tó wà níbẹ̀ pé ‘ìdùnnú ṣubú layọ̀.’ Torí náà, a lè fi gbogbo ẹnu sọ pé ìsapá náà tó bẹ́ẹ̀, ó jù bẹ́ẹ̀ lọ!" Ní lọ́wọ́lọ́wọ́ báyìí, àwa Ẹlẹ́rìí Jèhófà ti mú Bíbélì Ìtumọ̀ Ayé Tuntun jáde lódindi tàbí lápá kan ní èdè mọ́kàndínlọ́gọ́sàn-án ().
A dúpẹ́ pé ní báyìí, àwọn ará wa lè ka Bíbélì láwọn èdè yìí, kí wọ́n sì kẹ́kọ̀ọ́ rẹ̀ lọ́nà tó túbọ̀ rọrùn.— Tímótì :.
Dennis Christensen Máa Sọ̀rọ̀ Ìkẹyìn Láti Gbèjà Ara Rẹ̀ Nílé Ẹjọ́ ní May
Ní Thursday, May , , ìgbẹ́jọ́ Dennis Christensen tẹ̀ síwájú gẹ́gẹ́ bí ilé ẹjọ ṣe sọ tẹ́lẹ̀.
Àwọn agbẹjọ́rò ìjọba àtàwọn tó ń gbèjà Dennis fẹnu ọ̀rọ̀ wọn jóná lọ́kọ̀ọ̀kan, wọ́n sì gba Dennis láyè pé kóun náà fi nǹkan bíi wákàtí kan gbèjà ara rẹ̀.
Àwọn aṣojú láti ilẹ̀ òkèèrè àtàwọn akọ̀ròyìn lóríṣiríṣi wà níbẹ̀, èyí fi hàn pé bó tiẹ̀ ti pọ́dún méjì báyìí tórọ̀ Dennis ti jáde nínú ìròyìn kárí ayé pé wọ́n tì í mọ́lé, àwọn èèyàn káàkiri ayé ṣì fẹ́ mọbi tọ́rọ̀ ẹjọ́ ẹ̀ máa já sí.
Ètò tí wọ́n kọ́kọ́ ṣe ni pé kí wọ́n parí ìgbẹ́jọ́ náà ní Friday, May .
Àmọ́, àwọn adájọ́ sún ẹjọ́ náà sí aago mẹ́wàá àárọ̀ Thursday, May .
Wọ́n á fún Dennis láyè láti gbèjà ara rẹ̀ níwájú àwọn adájọ́, lẹ́yìn ìyẹn, àwọn adájọ́ náà á foríkorí kí wọ́n lè ṣèpinnu.
A ò tíì lè sọ bóyá May  yẹn náà ni ilé ẹjọ́ máa sọ ìpinnu rẹ̀ lórí ọ̀rọ̀ yìí àbí wọ́n máa mú ọjọ́ míì tí wọ́n á sọ ìpinnu tí ilé ẹjọ́ bá ṣe.
Bá a ṣe ń rí àwọn ará bíi Dennis Christensen àti Sergey Skrynnikov, tí wọn ò bọkàn jẹ́, tí wọ́n sì ń fi hàn pé àwọn ò ní yẹhùn, àpẹẹrẹ wọn ń fún wa nígboyà.
Ńṣe lohun tá à ń rò nípa àwọn ará wa ní Rọ́síà ṣọ̀kan pẹ̀lú ohun tí àpọ́síltélì Pọ́ọ̀lù sọ nipa àwọn ará Tẹsalóníkà, ó ní: “À ń fi yín yangàn láàárín ìjọ Ọlọ́run nítorí ìfaradà àti ìgbàgbọ́ yín nínú gbogbo inúnibíni àti àwọn ìṣòro tí ẹ̀ ń dojú kọ."— Tẹsalóníkà :.
Àwọn Ẹjọ́ Tá A Jàre Nílé Ẹjọ́ Gíga Jù Lọ Dáàbò Bo Ẹ̀tọ́ Táwọn Ẹlẹ́rìí Jèhófà Ní Láti Ṣe Ẹ̀sìn Wọn ní Bọ̀géríà Lóṣù March , Ilé Ẹjọ́ Gíga Jù Lọ ní Bọ̀géríà dá àwọn ará wa láre nínú ẹjọ́ mẹ́ta ọ̀tọ̀ọ̀tọ̀.
Àwọn ẹjọ́ tó lápẹẹrẹ yìí máa wúlò gan-an láti dáàbò bo ẹ̀tọ́ táwọn ará wa ní láti ṣe ẹ̀sìn wọn káàkiri orílẹ̀-èdè náà.
Nínú méjì lára àwọn ẹjọ́ náà, ńṣe làwọn ilé iṣẹ́ tó ń gbéròyìn jáde parọ́ mọ́ àwọn ará wa.
Lọ́dún , ìwé ìròyìn Vseki Den gbé àpilẹ̀kọ kan jáde tó fi sọ̀rọ̀ tí kò dáa nípa ohun tá a gbà gbọ́.
Bákan náà, lọ́dún , ilé iṣẹ́ tẹlifíṣọ̀n SKAT TV gbé ìròyìn èké jáde nípa ètò wa.
Nígbà táwọn ará wa sọ fún wọn pé kí wọ́n ṣàtúnṣe sí irọ́ tí wọ́n pa mọ́ wa, ńṣe ni ilé iṣẹ́ méjèèjì kọ̀ jálẹ̀.
Lẹ́yìn ọ̀pọ̀ ẹjọ́ tá a pè, títí dé àwọn ilé ẹjọ́ kòtẹ́miọ́rùn, a gbé àwọn ẹjọ́ náà lọ sí Ilé Ẹjọ́ Gíga Jù Lọ.
Ní March ,  Ilé Ẹjọ́ Gíga Jù Lọ dá ilé iṣẹ́ tẹlifíṣọ̀n SKAT TV lẹ́bi.
Ní March , Ilé Ẹjọ́ yìí tẹ̀ lé ìpinnu rẹ̀ nínú ẹjọ́ àkọ́kọ́, ó sì dẹ́bi fún ìwé ìròyìn Vseki Den pé ó lo “ọ̀rọ̀ tó fi hàn pé ó kórìíra." Ẹjọ́ kẹta dá lé ìwà ìkà táwọn ọmọ ẹgbẹ́ òṣèlú VMRO-Bulgarian National Movement hù sáwọn ará wa.
Ní April , , àwọn ará wa pé jọ láti ṣe Ìrántí ikú Jésù.
Àmọ́, ńṣe ni Georgi Drakaliev tó jẹ́ olórí nínú ẹgbẹ́ VMRO kó ọgọ́ta () jàǹdùkú jọ, wọ́n wá ṣe àwọn ará lésẹ, wọ́n sì dọ́gbẹ́ sí wọn lára.
Àwọn ará gbé ọ̀rọ̀ náà lọ sílé ẹjọ́.
Nígbà tó yá, ọ̀rọ̀ náà dé Ilé Ẹjọ́ Gíga Jù Lọ.
Ní March , , Ilé Ẹjọ́ Gíga Jù Lọ dá Ọ̀gbẹ́ni Drakaliev lẹ́bi, wọ́n sì ní kó sanwó ìtanràn fáwọn ará wa.
Inú wa dùn gan-an torí bá a ṣe jàre nínú ẹjọ́ mẹ́tẹ̀ẹ̀ta yìí.
Àwọn ilé ẹjọ́ lè lo àwọn ìdájọ́ tó lápẹẹrẹ yìí láti dáàbò bo ẹ̀tọ́ táwọn ará wa ní láti “máa gbé ìgbé ayé tó pa rọ́rọ́ nìṣó pẹ̀lú ìbàlẹ̀ ọkàn, bí wọ́n ti ń fi gbogbo ọkàn wọn sin Ọlọ́run."​— Tímótì :.
Ilé Ẹjọ́ Kòtẹ́milọ́rùn Fara Mọ́ Ọn Pé Kí Dennis Christensen Lọ Sẹ́wọ̀n Ní May , , àwọn adájọ́ mẹ́ta ní Ilé Ẹjọ́ Agbègbè Oryol dá Dennis Christensen lẹ́bi nínú ẹjọ́ kòtẹ́milọ́rùn tó pè torí bí ilé ẹjọ́ kan ṣe rán an lẹ́wọ̀n ọdún mẹ́fà.
Nǹkan bí ọgọ́rin () àwọn ará ló wá síbi ìgbẹ́jọ́ náà.
Àwọn aṣojú láti orílẹ̀-èdè Ọsirélíà àti Denmark náà wà níbẹ̀.
Àwọn ilé iṣé tó ń gbéròyìn jáde kárí ayé sì ti ń sọ̀rọ̀ nípa ìdájọ́ tí ilé ẹjọ́ ṣe yìí.
Oṣù February ni ilé ẹjọ́ rán Arákùnrin Christensen lẹ́wọ̀n.
Lááàrín oṣù mẹ́ta tó kọjá yìí, ìgbà márùndínlọ́gọ́fà () làwọn aláṣẹ ya wọ ilé àwọn Ẹlẹ́rìí Jèhófà, kódà iye ìgbà tí wọ́n fẹ̀sùn ìwà ọ̀daràn kàn wọ́n ti fi ìlọ́po mẹ́ta pọ̀ sí i tá a bá fi wé ti oṣù mẹ́ta tó ṣáájú.
À ń rántí Arákùnrin Christensen àtàwọn ará wa ní Rọ́ṣíà nínú àdúrà.
Ó dá wa lójú pé Jèhófà “wà nítòsí gbogbo àwọn tó ń ké pè é," kò sì ní yéé ran àwọn ará wa lọ́wọ́ kí wọ́n lè dúró láìyẹhùn lójú inúnibíní—Sáàmù :.
Àrùn Ebola Ń Jà Ràn-ìn Lórílẹ̀-Èdè Congo Bó tiẹ̀ jẹ́ pé nǹkan ò fara rọ lórílẹ̀-èdè Congo, tí ìjà sì ń ṣẹlẹ̀, àrùn Ebola bẹ̀rẹ̀ sí í jà níbẹ̀ láti oṣù August .
Lágbègbè North Kivu àti Ituri, ó lé ní ẹgbẹ̀rún kan (,) èèyàn tó ti kó àrùn yìí, àwọn tó sì ti pa jẹ́ ọgọ́rùn-ún mẹ́fà ó lé márùndíláàádọ́rin ().
Ó dùn wá pé àrùn yìí jà dé ọ̀dọ̀ àwọn ará wa.
Ẹ̀ka ọ́físì wa ní Congo (Kinshasa) sọ pé, àrùn yìí pa ẹni mẹ́wàá tó ti dàgbà àti ọmọdé méjì láàárín àwọn ará.
Àrùn náà ran arákùnrin kan, àmọ́ ara rẹ̀ ti kọ́fẹ pa dà.
Ká lè kọ́ àwọn ará ní bí wọ́n ṣe lè dènà àrùn yìí, ẹ̀ka ọ́fíìsì wa ní Congo (Kinshasa) gba àyè lọ́dọ̀ Ìgbìmọ̀ Olùṣekòkáárí láti ṣe fídíò kan pẹ̀lú àsọyé kan.
Fídíò náà kọ́ni láwọn àbá tó wúlò, irú bíi pé kí wọ́n láwọn ibi téèyàn ti lè fọwọ́ káàkiri, ìyẹn la sì ṣe ní gbogbo ìjọ.
Àwọn àbá tó wúlò yìí ti jẹ́ ká lè dín bí ààrùn náà ṣe ń gbilẹ̀ kù.
Ohun tá a ṣe yìí mú kí àwọn òṣìṣẹ́ ètò ìlera méjì kọ̀wé ìmọrírì sí ẹ̀ka ófíìsì wa torí àpẹẹrẹ tó dáa àti ìfọwọ́sowọ́pọ̀ tí wọ́n rí láàárín àwọn Ẹlẹ́rìí Jèhófà lásìkò tí àrùn Ebola fi ń jà.—Mátíù :.
Ìgbà kan wà tí àwọn ará wa kan ò lè jáde nílé fún ọ̀pọ̀ ọ̀sẹ̀ láwọn ìlú kan.
Kódà, torí kí àrùn yìí má bàa túbọ̀ ràn lásìkò náà, ẹ̀ka ọ́fíìsì ní kí àyíká méjìlá sún àpéjọ àgbègbè wọn síwájú.
Ẹ̀ka ọ́fíìsì wá ṣètò pé kí àwọn ará tó wà láwọn ìjọ tọ́rọ̀ náà kàn wo fídíò àpéjọ àgbègbè tá a ti gbà sílẹ̀ ní Gbọ̀ngàn Ìjọba wọn, kí wọ́n má bàa pàdánù oúnjẹ tẹ̀mí.
À ń rántí àwọn ará wa ní Congo nínú àdúrà.
Ọ̀rọ̀ tó wà nínú Bíbélì ń tù wá nínú pé àsìkò kan ń bọ̀ tí àìsàn kò ní sí mọ́ rárá.—Àìsáyà :.
KÒLÓŃBÍÀ
Wọ́n Fún Àwa Ẹlẹ́rìí Jèhófà ní Ìwé Ẹ̀rí Torí Bá A Ṣe Ń Kọ́ Àwọn Ẹlẹ́wọ̀n Lẹ́kọ̀ọ́ Bíbélì ní Kòlóńbíà Ìwé ẹ̀rí tí àjọ Paulo Freire Educational Center fi mọyì ẹ̀kọ́ Bíbélì tá à ń ṣe ní ọgbà ẹ̀wọ̀n tó wà ní ìlú Valledupar.
Ó ti lé ní ogun () ọdún báyìí táwọn ará wa ti ń kọ́ àwọn ẹlẹ́wọ̀n lẹ́kọ̀ọ́ Bíbélì lọ́fẹ̀ẹ́ ní kòlóńbíà.
Ní November , , àjọ Paulo Freire Educational Center fún àwa Ẹlẹ́rìí Jèhófà ní ìwé ẹ̀rí kan láti kan sáárá sí wa torí bá a ṣe ń kọ́ àwọn ẹlẹ́wọ̀n lẹ́kọ̀ọ́ Bíbélì ní ọgbà ẹ̀wọ̀n tó wà ní ìlú Valledupar.
Lọ́wọ́lọ́wọ́ báyìí, àádọ́ta () lára àwọn ẹlẹ́wọ̀n tó wà níbẹ̀ ló ń kẹ́kọ̀ọ́ Bíbélì.
Káàkiri orílẹ̀-èdè Kòlóńbíà, ọgbà ẹ̀wọ̀n márùndínláàádọ́rin () làwa Ẹlẹ́rìí Jèhófà ti ń kọ́ àwọn èèyàn lẹ́kọ̀ọ́ Bíbélì, iye àwọn tá a sì ń kọ́ lẹ́kọ̀ọ́ jẹ́ ọgọ́rùn-ún méje àti méjìlélọ́gọ́rin ().
Látọdún , iye àwọn tó ṣèrìbọmi lára wọn ti di ọgọ́ta ().
Ọgbà ẹ̀wọ̀n ni Néver Antonio Cavadía ti kẹ́kọ̀ọ́ Bíbélì, ó sì ti di alàgbà nínú ìjọ rẹ̀ báyìí.
Òun rèé pẹ̀lú ìyàwó rẹ̀, Lety Cavadía.
Ọgbà ẹ̀wọ̀n ni Néver Antonio Cavadía ti kẹ́kọ̀ọ́ Bíbélì, ó sì ṣèrìbọmi ní .
Nígbà tó yá, wọ́n tú u sílẹ̀ ní ọgbà ẹ̀wọ̀n tó wà ní ìlú Valledupar lọ́dún .
Nígbà tó ń mẹ́nu kan àǹfààní tí ẹ̀kọ́ Bíbélì ṣe fóun, ó ní: “Àwọn ìlànà Bíbélì dáàbò bò mí, ó sì jẹ́ kí n ní ọgbọ́n tó wúlò nígbà tí mo wà lẹ́wọ̀n.
Ó tún mú kí n ṣe àwọn ìyípadà tó lágbára nínú ayé mi, kí n sì nírètí." Gbogbo ìsapá wa láti kọ́ àwọn ẹlẹ́wọ̀n lẹ́kọ̀ọ́ kárí ayé bá ìfẹ́ Jèhófà mu pé, “ká gba onírúurú èèyàn là, kí wọ́n sì ní ìmọ̀ tó péye nípa òtítọ́."— Tímótì :.
Àwọn Adigunjalè Wá sí Hòtẹ́ẹ̀lì Kan ní Kenya Ní January , , ó kéré tán, èèyàn mọ́kànlélógún () ló kú nígbà táwọn adigunjalè wá sí hòtẹ́ẹ̀lì àti ọ́fíìsì kan ní ìlú Nairobi, lórílẹ̀-èdè Kenya.
Ẹ̀ka ọ́fíìsì wa ní Kenya ròyìn pé kò sí ìkankan nínú àwọn akéde tó kú tàbí tó fara pa nígbà ìṣẹ̀lẹ̀ yìí.
Ibi tí ìṣẹ̀lẹ̀ yìí ti wáyé tó ìrìn kìlómítà méje (máìlì mẹ́rin) sí ẹ̀ka ọ́fíìsì wa.
Ó ju mẹ́wàá lára àwọn ará wa tó ń ṣiṣẹ́ nínú ọgbà Dusit, táwọn adigunjalè náà ti ṣọṣẹ́.
Lásìkò táwọn adigunjalè náà wá, méje lára àwọn ará náà ò sí níbi iṣẹ́; àwọn èèyàn tó kù sì jáde níbẹ̀ ní àlàáfíà.
Arákùnrin kan àti arábìnrin kan tó fara pa mọ́ fún wákàtí méjìlá wà lára àwọn tí wọ́n kó jáde níbẹ̀ ní àlàáfíà.
Àwọn alàgbà ìjọ tó wà lágbègbè náà àtàwọn alábòójútó àyíká lo Bíbélì láti fún àwọn ará tí àjálù yìí ṣẹlẹ̀ sí níṣìírí, wọ́n sì fi ràn wọ́n lọ́wọ́.
Àdúrà wa ni pé kí Jèhófà máa tu àwọn ará wa nínú lásìkò wàhálà yìí.— Kọ́ríńtì :, .
Òjò Àrọ̀ọ̀rọ̀dá Mú Kí Àgbàrá Ya Bo Ìlú Queensland ní Ọsirélíà Àrọ̀ọ̀rọ̀dá òjò ti mú kí alagbalúgbú omi ya bo apá àríwá-gúúsù orílẹ̀-èdè Ọsirélíà.
Omíyalé yìí lé ẹgbẹẹgbẹ̀rún èèyàn nílé, ọ̀pọ̀ nǹkan ló sì bà jẹ́ títí kan iná ìjọba.
Ẹ̀ka ọ́fíìsì wa ní Ọsirélíà ròyìn pé akéde méjìdínlọ́gọ́ta () láti ìjọ mẹ́ta ni omíyalé yìí mú kí wọ́n lọ máa gbé lọ́dọ̀ àwọn mọ̀lẹ́bí wọn tàbí àwọn ará.
Ilé mẹ́wàá tó jẹ́ tàwọn ará wa ni àgbàrá ya wọ̀, ó sì ba méjì lára wọn jẹ́ pátápátá.
Ẹ̀ka ọ́fíìsì ti yan Ìgbìmọ̀ Tó Ń Ṣètò Ìrànwọ́ Nígbà Àjálù, alábòójútó àyíká àtàwọn alàgbà tó wà lágbègbè náà sì ń bójú tó àwọn akéde tọ́rọ̀ yìí kan.
Àdúrà wa ni pé kí àwọn araá wa máa fara dà á nìṣó, kí wọ́n sì rí ìtùnú lọ́dọ̀ àwọn alábòójútó onífẹ̀ẹ́ yẹn.— Pétérù :.
Ìpàtẹ Àwọn Nǹkan Ìṣẹ̀ǹbáyé Ti Wà Báyìí ní Oríléeṣẹ́ Wa Lédè Adití Bẹ̀rẹ̀ láti January , ó ti ṣeé ṣe fáwọn tó gbọ́ Èdè Adití ti Amẹ́ríkà (ASL) láti túbọ̀ gbádùn ìbẹ̀wò wọn sí oríléeṣẹ́ wa.
Ìdí ni pé ní báyìí, a ti mú kí ìpàtẹ tá a kó àwọn nǹkan ìṣẹ̀ǹbáyé sí wà lédè wọn.
Arákùnrin Enrique Ford, tó jẹ́ alábòójútó Ẹ̀ka Àwọn Nǹkan Ìṣẹ̀ǹbáyé sọ pé: “Iṣẹ́ kékeré kọ́ ni ẹ̀ka ìtúmọ̀ èdè àti ti kọ̀ǹpútà ṣe láti mú káwọn ará wa lóye àwọn nǹkan ìṣẹ̀ǹbáyé yìí ní Èdè Adití ti Amẹ́ríkà (ASL)! Torí náà, àwọn ará wa lọ́kùnrin àti lóbìnrin tí wọ́n jẹ́ adití tàbí tí wọn ò fi bẹ́ẹ̀ gbọ́rọ̀ tí wọ́n máa ń ṣèbẹ̀wò síbi ìpàtẹ wa máa gbádùn ẹ̀ dọ́ba báyìí.
Á mú kí wọ́n túbọ̀ mọyì ohun tí wọ́n rí, á wú wọn lórí, á sì túbọ̀ kọ́ wọ́n lẹ́kọ̀ọ́ gan-an." Arábìnrin Ana Barrios, tó jẹ́ adití tó sì ń ṣe aṣáájú-ọ̀nà déédéé nílùú New York, wà lára àwọn tó kọ́kọ́ ṣèbẹ̀wò síbi ìpàtẹ yìí.
Ẹ gbọ́ ohun tó sọ: “Nígbà tí mò ń wo àlàyé nípa àtẹ náà lédè adití lórí ẹ̀rọ tí wọ́n gbé fún mi, orí mi wú! Kì í ṣe ìgbà àkọ́kọ́ tí mo máa wá síbí rèé, léraléra ni mo sì ti rí àwọn nǹkan tí wọ́n pàtẹ, síbẹ̀ ìgbà àkọ́kọ́ rèé tí ohun tí mo rí wọ̀ mí lọ́kàn gan-an, ó sì yé mi dáadáa ju ìgbà tí mo kàn ka èdè òyìnbó tí wọ́n fi ṣàlàyé ọ̀kọ̀ọ̀kan wọn.
Bí mo ṣe bẹ̀rẹ̀ sí í gbọ́ àlàyé náà lédè mi làwọn nǹkan wá túbọ̀ ṣe kedere sí mi.
Bí àpẹẹrẹ, mo wá lóye ohun tí orúkọ Jèhófà dúró fún, àṣé mi ò tiẹ̀ fi bẹ́ẹ̀ lóye ẹ̀ tẹ́lẹ̀! Yàtọ̀ síyẹn, ìpàtẹ yẹn jẹ́ kí n túbọ̀ lóye àwọn ànímọ́ Jèhófà, àlàyé yẹn wọ̀ mí lọ́kàn débi pé ṣe ni mo bẹ̀rẹ̀ sí í da omi lójú!" June  niṣẹ́ títúmọ̀ àti ṣíṣètò bẹ̀rẹ̀ lórí ìpàtẹ àwọn nǹkan ìṣẹ̀ǹbáyé ní Èdè Adití ti Amẹ́ríkà.
Mẹ́tàlélógún () làwọn arákùnrin àti arábìnrin tó kópa nínu rẹ̀, adití ni mẹ́fà lára wọn, mẹ́fà míì sì láwọn òbí tó jẹ́ adití.
Gbogbo wọn ló lọ́wọ́ nínú iṣẹ́ títúmọ̀ àwọn àlàyé yẹn sí ASL, wọ́n sì tún kópa nínú àwọn fídíò náà.
Fídíò tí wọ́n ṣe lé ní ọgọ́rùn-ún mẹ́sàn-án (), wọ́n sì gùn tó nǹkan bíi wákàtí mẹ́sàn-án, kó lè bá àlàyé tá a ti gba ohùn rẹ̀ sílẹ̀ mu.
Ilé ìgbohùnsílẹ̀ mẹ́ta tó wà fún èdè adití la ti ṣe iṣẹ́ náà: Ọ́fíìsì àwọn atúmọ̀ Èdè Adití (ASL) ní Fort Lauderdale, ìpínlẹ̀ Florida; èyí tó wà ní ẹ̀ka ọ́fíìsì orílẹ̀-èdè Amẹ́ríkà ní Wallkill, ìpínlẹ̀ New York; àtèyí tó wà ní oríléeṣẹ́ wa ní Warwick, ìpínlẹ̀ New York.
Kó lè dá wa lójú pé kò sí tàbí-ṣùgbọ́n kankan nínú iṣẹ́ náà, a pe àwọn arákùnrin àti arábìnrin mélòó kan tí wọ́n jẹ́ adití, tọ́jọ́ orí wọn sì yàtọ̀ síra pé kí wọ́n bá wa fojú ṣùnnùkùn wò ó.
A ṣiṣẹ́ lórí àwọn àkíyèsí wọn kó tó di pé a gbé e jáde níkẹyìn.
Díẹ̀ rèé lára àwọn arákùnrin àti arábìnrin tó túmọ̀ sí èdè adití nípa àwọn ohun ìṣẹ̀ǹbáyé tá a pàtẹ sí Warwick.
Ẹ̀ka Ìṣẹ̀ǹbáyé ra ẹ̀rọ ìgbàlódé alágbèéká mélòó kan tó lè jẹ́ káwọn tó ń sọ èdè adití (ASL) lóye àwọn nǹkan tí wọ́n ń rí bí wọ́n ṣe ń rìn yíká tí wọ́n sì ń fojú lóúnjẹ.
Àlàyé kan náà táwọn tó ti nǹkan bọ etí ń gbọ́ nípa ìpàtẹ Warwick yìí làwọn náà ń wò lórí ẹ̀rọ tí wọ́n mú dání.
Yàtọ̀ sáwọn ẹ̀rọ téèyàn lè mú dání, Ẹ̀ka Ìṣẹ̀ǹbáyé tún ṣètò ohun tá a lè pè ní tẹlifíṣọ̀n gàdàgbà mẹ́rìnlá míì tó ń ṣàgbéyọ àwọn ohun ìṣẹ̀ǹbáyé náà, tó sì ń ṣàlàyé wọn lédè ASL.
Mark Sanderson, tó jẹ́ ọ̀kan lára Ìgbìmọ̀ Olùdarí Àwa Ẹlẹ́rìí Jèhófà sọ pé: “Kí nìdí tá a fi ṣètò ìpàtẹ àwọn ohun ìṣẹ̀ǹbáyé yìí?
A fẹ́ kó fún gbogbo àwọn tó ń ṣèbẹ̀wò sí oríléeṣẹ́ wa níṣìírí, kó sì fún ìgbàgbọ́ wọn lókun.
Inú wa dùn pé èdè mẹ́rìnlá () ọ̀tọ̀ọ̀tọ̀ la fi ṣàlàyé onírúurú nǹkan tó wà níbi ìpàtẹ yìí, títí kan Èdè Adití ti Amẹ́ríkà (ASL).
Torí náà, ó dùn mọ́ wa pé àwọn ará wa tó jẹ́ adití àtàwọn tí kò fi bẹ́ẹ̀ gbọ́rọ̀, títí kan àwọn tí kì í ṣe Ẹlẹ́rìí ló máa jàǹfààní." Tá a bá ṣírò ẹ̀, ó lè ní ìlàjì mílíọ̀nù èèyàn tó ti wá ṣèbẹ̀wò sí oríléeṣẹ́ wa ní Warwick.
A ké sí ẹ̀yin ará wa níbi gbogbo láyé pé kẹ́ ẹ wá síbi, kẹ́ ẹ sì fojú ara yín rí àwọn nǹkan tá a pàtẹ síbi ìṣẹ̀ǹbáyé yìí.
Ẹ̀gàn ni hẹ̀ẹ̀, á jẹ́ kẹ́ ẹ túbọ̀ mọyì àwọn ohun ribiribi táwa èèyàn Jèhófà ti gbé ṣe àtohun tó ti wáyé nínú ìtàn àwa Ẹlẹ́rìí Jèhófà.
Kò sí àní-àní, gbogbo àwọn tó ti wá síbí lo pinnu pé títí láé làwọn á máa “gbẹ́kẹ̀ lé Ọlọ́run."—Sáàmù :.
Ìpàtẹ Àwọn Nǹkan Ìṣẹ̀ǹbáyé ní Warwick A ṣí i ní April , , ìpàtẹ yìí pín sọ́nà mẹ́ta ní oríléeṣẹ́ wa tó wà nílùú Warwick, ní New York.
Kò sí pé ẹnì kan ń mú èèyàn kiri ibẹ̀ tàbí kó máa ṣàlàyé fúnni.
“The Bible and the Divine Name" ṣàlàyé báwọn kan ṣe sapá fún ọ̀pọ̀ ọdún láti tẹ Ọ̀rọ̀ Ọlọ́run àti orúkọ rẹ̀ rì àtohun tí kò jẹ́ kí wọ́n ṣàṣeyọrí.
(Àìsáyà :) Èèyàn á rí àwọn Bíbélì tó ṣọ̀wọ́n, tó lé lọ́gọ́rùn-ún () àtàwọn ohun ìṣẹ̀ǹbáyé míì tó jẹ mọ́ Bíbélì.
“A People for Jehovah’s Name" ṣe àfihàn ohun táwa Ẹlẹ́rìí Jèhófà gbé ṣe àtohun tó ṣẹlẹ̀ sí wa látọdún yìí wá.
Àwọn ohun ìṣẹ̀ǹbáyé àti ìrírí àwọn tọ́rọ̀ ṣojú wọn jẹ́ ká rí bí Jèhófà ṣe ń darí àwa èèyàn rẹ̀ látọdún yìí wá.
“World Headquarters—Faith in Action" ṣàlàyé ojúṣe ìgbìmọ̀ mẹ́fẹ̀ẹ̀fà ti Ìgbìmọ̀ Olùdarí àti bí wọ́n ṣe ń bójú tó onírúurú iṣẹ́ táwa Ẹlẹ́rìí Jèhófà ń ṣe kárí ayé.
“Courage to Stand Firm in a Time of Trial." Wọ́n máa ń pààrọ̀ ohun tí wọ́n kó síbi ìpàtẹ yìí látìgbàdégbà.
Ó jẹ́ ká mọ bí nǹkan ṣe rí láàárín ọdún  sí , àdánwò ìgbàgbọ́ táwọn Akẹ́kọ̀ọ́ Bíbélì kojú lẹ́nì kọ̀ọ̀kan àti lápapọ̀.
Ìpàtẹ yìí ń jẹ́ káwọn tó ṣèbẹ̀wò rí àwọn fọ́tò tá a ti yà látọjọ́ gbọ́nhan, àwọn àkọsílẹ̀, àwòrán àtàwọn ìfọ̀rọ̀wánilẹ́nuwò tá a ti gbà sílẹ̀ tipẹ́tipẹ́.
Àwọn tó ṣèbẹ̀wò lè tẹ́tí sí i tàbí kí wọ́n wò ó ní fídíò.
October ,  nibi ìpàtẹ yìí ti di àpéwò.
A máa fàwọn nǹkan tá a kó síbi ìpàtẹ yìí ránṣẹ́ sáwọn ẹ̀ka ọ́fíìsì wa míì káwọn náà lè pàtẹ wọn, àá wá pàtẹ àwọn nǹkan míì sí Warwick.
Arákùnrin kan ń ṣàtúnyẹ̀wò ọ̀kan lára àwọn fídíò tá a ṣe lédè adití nínú ilé ìgbohùnsílẹ̀ kan ní oríléeṣẹ́ wa ní Warwick, New York.
Ó ń ṣe bẹ́ẹ̀ ká lè rí àrídájú ká tó ṣí ibẹ̀ sílẹ̀ fáwọn èèyàn láti máa ṣèbẹ̀wò.
Àwọn ọmọdé mẹ́ta yìí ń gbọ́rọ̀, àmọ́ adití làwọn òbí wọn.
Wọ́n ń wo àwòkẹ́kọ̀ọ́ Bíbélì kan, tó jẹ́ àtẹ́tísí tá a ṣe lọ́dún , àmọ́ tá a túmọ̀ sí èdè adití (ASL).
Àkòrí àwòkẹ́kọ̀ọ́ náà lédè Gẹ̀ẹ́sì ni “Jehovah’s Name to Be Declared in All the Earth." Àwọn arákùnrin àti arábìnrin yìí ń rìn yí ká ibi tá a pàtẹ àwọn Bíbélì sí.
Àtẹ náà la pè ní “The Bible and the Divine Name," ọ̀kọ̀ọ̀kan wọn sì ní ẹ̀rọ ìgbàlódé tó ń ṣàlàyé ohun tí wọ́n ń rí.
Àwọn tó ṣèbẹ̀wò ń wo fídíò tá a ṣe lédè adití lójú tẹlifíṣọ̀n gàdàgbà níbi àtẹ tá a pè ní “A People for Jehovah’s Name." Àwùjọ yìí ń rìn yí ká, wọ́n ń wo onírúurú fọ́tò bí ọgọ́rùn-ún márùn-ún () táá fi pilẹ̀ àwòkẹ́kọ̀ọ́ onífọ́tò nípa ìṣẹ̀dá ìyẹn, “Photo-Drama of Creation." Ẹ̀rọ ìgbàlódé tó wà lọ́wọ́ wọn ń ṣàlàyé àwọn fọ́tò náà lédè adití.
Ìpàtẹ Àwọn Nǹkan Ìṣẹ̀ǹbáyé Ti Wà Báyìí ní Oríléeṣẹ́ Wa Lédè Adití
Ilé Ẹjọ́ ní Rọ́ṣíà Dẹ́bi fún Arkadya Akopyan Tó Jẹ́ Ẹni Àádọ́rin Ọdún Ní Thursday, December , Adájọ́ Oleg Golovashko ti Ilé Ẹjọ́ Agbègbè Prohladniy ní Rọ́ṣíà sọ ìpinnu ilé ẹjọ́ lórí ẹ̀sùn tí wọ́n fi kan Arákùnrin Arkadya Akopyan.
Ilé ẹjọ́ sọ pé Arákùnrin Akopyan, tó jẹ́ ẹni àádọ́rin () ọdún tó ti fẹ̀yìn tì nídìí iṣẹ́ télọ̀, máa fi ọgọ́fà () wákàtí ṣe iṣẹ́ ìlú torí ẹ̀sùn èké tí wọ́n fi kàn án pé ó rán àwọn tí kì í ṣe Ẹlẹ́rìí Jèhófà pé kí wọ́n lọ máa pín ìwé àwọn agbawèrèmẹ́sìn kiri.
Bó tiẹ̀ jẹ́ pé wọn ò rán Arákùnrin Akopyan lẹ́wọ̀n, ẹjọ́ tí wọ́n dá fún un yìí ta ko ẹ̀tọ́ ọmọnìyàn.
Nítorí náà, a máa pe ẹjọ́ kòtẹ́milọ́rùn sí ilé gíga.
Ní ọ̀sẹ̀ díẹ̀ sí i, à ń retí ìdájọ́ tí ilé ẹjọ́ máa ṣe lórí ẹjọ́ Arákùnrin Dennis Christensen.
Àdúrà wa ni pé kí Jèhófà máa ti àwọn ará wa ní Rọ́ṣíà lẹ́yìn, kó sì máa tù wọ́n nínú torí bí wọ́n ṣe ń fi wọ́n sẹ́wọ̀n nítorí ohun tí wọ́n gbà gbọ́.— Tẹsalóníkà :, .
Ìjì Líle Fa Àjálù Ńlá ní Cuba
Ní January , , ìjì líle kan jà nílùú Havana tó jẹ́ olú ìlú orílẹ̀-èdè Cuba.
Ìjì náà lágbára gan-an ( km/h), ó yára débi pé ó lè fa igi tu, kó sì gbé mọ́tò sọ nù.
Kódà, òun ni ìjì tó lágbára jù lọ tó tíì jà nílùú yẹn láti bí ọgọ́rin () ọdún sẹ́yìn.
Àwọn nǹkan tí ìjì náà bà jẹ́ ò lóǹkà, ọ̀pọ̀ ilé ló wó, ó sì fa omíyalé.
Ó kéré tán, èèyàn mẹ́rin ló kú, àwọn ọgọ́rùn-méjì ó dín márùn-ún () sì fara pa.
Kò sí arákùnrin tàbí arábìnrin tó kú tàbí tó ṣèṣe nínú ìṣẹ̀lẹ̀ náà.
Síbẹ̀, ilé mẹ́rìndínlọ́gbọ̀n () tó jẹ́ tàwọn ará wa ni ìjì náà bà jẹ́, wọ́n sì máa ń lo mẹ́ta lára àwọn ilé náà fún ìpàdé.
Ètò ti bẹ̀rẹ̀ ní pẹrẹu láti ṣàtúnṣe ilé àwọn ará tí ìjì náà bà jẹ́.
Àwọn alábòójútó arìnrìn àjò ti ń pèsè ìrànwọ́ tẹ̀mí fáwọn ará tí àjálù yìí dé bá.
Àdúrà wa ni pé kí Jèhófà tu àwọn ará yìí nínú kó sì fún wọn lókun kí wọ́n lè fara da àdánù ńlá yìí.​—Nọ́ńbà :.
Ìtẹ̀síwájú Lórí Ọ̀ràn Ẹjọ́ Nílùú Osh, Lórílẹ̀-èdè Kyrgyzstan Ní November , , Ilé Iṣẹ́ Ètò Ìdájọ́ lórílẹ̀-èdè Kyrgyzstan forúkọ ọ́fíìsì àwa Ẹlẹ́rìí Jèhófà tó wà ní ìlú Osh sílẹ̀, ìlú yìí ló tóbi ṣèkèjì lórílẹ̀-èdè Kyrgyzstan.
Àwọn ará wa jọlá bí ìjọba àpapọ̀ ṣe forúkọ ẹ̀sìn wọn sílẹ̀ ní Kyrgyzstan látọdún , àmọ́ lẹ́yìn tí wọ́n gbé òfin kan nípa ẹ̀sìn jáde lọ́dún , léraléra ni àwọn aláṣẹ tó wà láwọn ìlú ní agbègbè gúúsù orílẹ̀-èdè náà bẹ̀rẹ̀ sí í kọ̀ láti forúkọ ẹ̀sìn wọn sílẹ̀, apá ibẹ̀ sì ni ìlú Osh wà.
Nípa bẹ́ẹ̀, ńṣe làwọn aláṣẹ ìlú bẹ̀rẹ̀ sí í ka ìpàdé àwọn ará wa àti iṣẹ́ ìwàásù wọn sí ohun tí kò bófin mu.
Láwọn ìgbà kan àwọn ọlọ́pàá ya wọnú ilé tàbí ibi táwọn ará gbà láti pé jọ sí fún jọ́sìn.
Inú wa dùn pé ìyípadà yìí máa mú kí àwa Ẹlẹ́rìí Jèhófà túbọ̀ lẹ́tọ̀ọ́ lórílẹ̀-èdè Kyrgyzstan láti máa pé jọ fún ìjọsìn ká sì máa báwọn èèyàn sọ̀rọ̀ nípa Bíbélì láìsí wàhálà.— Tímótì :-.
“Wọn Ò Jẹ̀bi" Ìgbà Àkọ́kọ́ Rèé Nínú Ìtàn South Korea Tí Ilé Ẹjọ́ Máa Dá Àwọn Tí Ẹ̀rí Ọkàn Wọn Ò Fàyè Gbà Láti Ṣiṣẹ́ Ológun Sílẹ̀ Lómìnira Ohun kan ṣẹlẹ̀ fún ìgbà àkọ́kọ́ nínú ìtàn orílẹ̀-èdè South Korea.
Àwọn agbẹjọ́rò ìjọba pàrọwà fún ilé ẹjọ́ kòtẹ́milọ́rùn pé kí wọ́n wọ́gi lé ẹ̀sùn tí wọ́n fi kan márùn-ún lára àwọn arákùnrin wa kí wọ́n sì dá wọn sílẹ̀ lómìnira.
Kí wá nilé ẹjọ́ kòtẹ́milọ́rùn ṣe?
Wọ́n gba àrọwà àwọn agbẹjọ́rò ìjọba, wọ́n sì dá àwọn arákùnrin náà sílẹ̀ lómìnira.
Ìpinnu tí ilé ẹjọ́ yìí ṣe ló wọ́gi lé ìdájọ́ àwọn ilé ẹjọ́ ti tẹ́lẹ̀, ó sì fi ìdí ẹ̀ mulẹ̀ pé àwọn arákùnrin náà kò ní ẹ̀sùn lọ́rùn mọ́.
December ,  ni ilé ẹjọ́ kòtẹ́milọ́rùn ṣe ìpinnu tá à ń sọ yìí, ó sì ti wá di ìlànà òfin tá à ń tọ́ka sí láti fi pàrọwà fún àwọn ilé ẹjọ́ míì ní Korea pé kí wọ́n dá ọgọ́rùn-ún mẹ́sàn-án () àwọn arákùnrin wa sílẹ̀ lómìnira.
Ní báyìí, àwọn arákùnrin tí wọ́n dá sílẹ̀ ń retí kí ìjọba ṣètò iṣẹ́ àṣesìnlú tí wọ́n lè ṣe dípò kí wọ́n ṣiṣẹ́ ológun.
Ohun tí ilé ẹjọ́ kòtẹ́milọ́rùn wò ṣe ìpinnu wọn ni ìdájọ́ mánigbàgbé tí ilé ẹjọ́ méjì kan ṣe lọ́dún , ìyẹn Ilé Ẹjọ́ Gíga Jù Lọ lórílẹ̀-èdè Korea àti Ilé Ẹjọ́ Tó Ń Rí Sí Ẹ̀tọ́ Ọmọnìyàn Nílẹ̀ Korea.
Ìdájọ́ méjèèjì yẹn ló fòpin sí ohun kan tó ti dàṣà láti ọgọ́ta ọdún ó lè márùn-ún () sẹ́yìn.
Ní gbogbo àsìkò yẹn, bí ẹnì kan bá sọ pé ẹ̀rí ọkàn òun ò lè jẹ́ kóun ṣiṣẹ́ ológun, ẹ̀wọ̀n lonítọ̀hún máa bára ẹ̀, bó ti wù kí àlàyé tó ṣe lẹ́sẹ̀ nílẹ̀ tó.
Àwọn àjọ tó ń jà fún ẹ̀tọ́ ọmọnìyàn gbóṣùbà fún ilé ẹjọ́ méjèèjì yẹn torí ìpinnu tí wọ́n ṣe.
Ìpinnu yẹn mú kó ṣe kedere pé ó bẹ́tọ̀ọ́ mu tẹ́nì kan bá kọ̀ láti ṣiṣẹ́ ológun torí ẹ̀rí ọkàn rẹ̀, ó ṣe tán gbogbo èèyàn ló lẹ́tọ̀ọ́ láti kọ ohun tó lòdì sí ẹ̀rí ọkàn rẹ̀.
Àjọ Tó Ń Rí Sọ́ràn Ẹ̀tọ́ Ọmọnìyàn lórílẹ̀-èdè Korea sọ pé: “Ìpinnu táwọn adájọ́ Ilé Ẹjọ́ Gíga Jù Lọ lórílẹ̀-èdè Korea pa ẹnu pọ̀ ṣe yẹn mú ire wa.
Ó lé ní ọgọ́ta ọdún tí wọ́n ti ń fìyà jẹ àwọn tí ẹ̀rí ọkàn wọn kò gbà láyè láti ṣiṣẹ́ ológun.
Látìgbà yẹn, àwọn bí ẹgbẹ̀rún lọ́nà ogún (,) ni wọ́n ti fimú ẹ̀ dánrin.
Àmọ́ ní báyìí, kò sohun tó jọ bẹ́ẹ̀ mọ́ . . .
Àfi ká máa dúpẹ́ lọ́wọ́ àwọn tó ti fara da ìyà láti ọ̀pọ̀ ọdún yìí wá, a mọyì wọn gan-an, a sì dúpẹ́ lọ́wọ́ ìdílé wọn." Ohun tí ìjọba ń ṣe báyìí ni pé kẹ́nì kan tó lè sọ pé ẹ̀rí ọkàn òun ò gba òun láyè láti ṣiṣẹ́ ológun, ó gbọ́dọ̀ fi ẹ̀rí ohun tó gbà gbọ́ múlẹ̀ dáadáa.
Wọ́n ti fún àwọn adájọ́ ní ìtọ́ni pé kí wọ́n rí i dájú pé òótọ́ lọ̀rọ̀ ẹni náà, kì í ṣe pé ó kàn ń fi ẹ̀sìn bojú.
Ẹ gbọ́ bí Ilé Ẹjọ́ Gíga Jù Lọ ṣe sọ ọ́, ó ní: “Ó gbọ́dọ̀ hàn ní gbogbo apá ìgbésí ayé onítọ̀hún . . . pé òótọ́ ló ń fi ìlànà ẹ̀sìn rẹ̀ sílò." Bí adájọ́ ṣe ń bi àwọn arákùnrin wa léèrè ọ̀rọ̀, ṣe nìyẹn mú kí wọ́n ṣàlàyé ohun tó mú kí wọ́n pinnu pé àwọn ò ní ṣiṣẹ́ ológun àti ìdí tí wọn ò fi ní jagun.— Pétérù :.
Ó lé ní ọgọ́ta ọdún tí ìjọba ti ń ju àwọn Ẹlẹ́rìí Jèhófà nílẹ̀ Korea sẹ́wọ̀n torí pé wọn ò fẹ́ ṣe ohun tó ta ko ẹ̀rí ọkàn wọn.
Èyí mú kó túbọ̀ ṣe kedere pé èèyàn àlàáfíà ni wọ́n, àlàáfíà ìlú ni wọ́n sì ń wá, torí ẹ̀ ni wọn kì í dá sọ́ràn ìṣèlú àti ogun.
Ohun tó mú kí wọ́n ṣe bẹ́ẹ̀ ni pé wọ́n ń pa èkejì lára òfin méjì tó ga jù lọ mọ́, èyí tó sọ́ pé: “Kí o nífẹ̀ẹ́ ọmọnìkejì rẹ bí ara rẹ."—Mátíù :.
Ní Friday, January , , ibi tó ń gba omi dúró fáwọn tó ń wa kùsà ya lulẹ̀ ní ìlú Brumadinho, ìpínlẹ̀ Minas Gerais, lórílẹ̀-èdè Brazil, ó sì mú kí àbàtà tó pọ̀ gan-an ya wọ̀lú.
Ó kéré tán àádọ́jọ () èèyàn ló kú, àwọn méjìlélọ́gọ́sàn-án () míì sì wà tí wọ́n ṣì ń wá títí di báyìí.
Ìjọ méjì ló wà ní ìlú Brumadinho, àwọn Ẹlẹ́rìí tó wà níbẹ̀ ń lọ sí bí ọgọ́sàn-án (), ilé iṣẹ́ tó ń wa kùsà náà sì ni púpọ̀ wọn ti ń ṣiṣẹ́.
Àwọn arákùnrin mẹ́wàá ló ń ṣiṣẹ́ níbi tó ń gba omi dúró náà nígbà tó ya lulẹ̀.
Mẹ́sàn-án lára wọn ò fara pa, àmọ́ ó dùn wá pé a ò tíì rí ẹnì kan tó kù tó jẹ́ alàgbà títí di báyìí.
Yàtọ̀ síyẹn, ìdílé márùn-ún ó kéré tán ló ní láti kúrò ní ilé wọn, kódà ńṣe ni ọ̀kan lára àwọn ilé náà bà jẹ́ pátápátá.
Ọ̀kan lára Ìgbìmọ̀ Ẹ̀ka ní Brazil àtàwọn alábòójútó àyíká tó wà lágbègbè náà lọ wo àwọn tí ọ̀rọ̀ yìí ṣẹlẹ̀ sí, kí wọ́n lè fún wọn níṣìírí nípa tẹ̀mí, kí wọ́n sì pèsè ohun tí wọ́n nílò.
Àdúrà wa ni pé kí Baba wa ọ̀run tu àwọn tí àjálù yìí kan nínú kó sì pèsè ohun tí wọ́n nílò fún wọn.—Róòmù :.
Ìtàn Mánigbàgbé: A fi Odindi Àádọ́ta Ọdún Jà fún Ẹ̀tọ́ Tá A Ní Láti Wàásù Ọjọ́ ọ̀hún rèé bí àná, ìyẹn ní ọgọ́rin () ọdún sẹ́yìn, nígbà tí ìjọba gbé Arákùnrin Minos Kokkinakis wọ̀ọ́ sínú ọkọ̀ ojú omi tí wọ́n fi máa ń kó àwọn ẹlẹ́wọ̀n.
Lọkọ̀ náà bá forí lé erékùṣù kan tí wọ́n ń pè ní Amorgós láàárín agbami òkun Aegean Sea, lórílẹ̀-èdè Gíríìsì.
Ìgbèkùn yẹn ni Arákùnrin Minos Kokkinakis wà fún odindi ọdún kan àti oṣù kan.
Kí ni ẹ̀ṣẹ̀ rẹ̀?
Ilé ẹjọ́ kan ló dá a lẹ́bi pé ó rú òfin tó ní káwọn èèyàn má ṣe bá ẹlòmíì sọ̀rọ̀ ẹ̀sìn, ilé ẹjọ́ ò sì gbọ́ tẹ́nu ẹ̀ kí wọ́n tó dá a lẹ́bi.
Eré la pè é, bí ìjọba ṣe bẹ̀rẹ̀ sí í nawọ́ gán àwa Ẹlẹ́rìí Jèhófà nìyẹn o.
Láàárín ọdún  sí , wọ́n mú ẹgbẹ̀rún mọ́kàndínlógún, ọgọ́rùn-ún kan ó lè mẹ́tàdínláàádọ́ta (,) àwọn ará wa.
Wọ́n fẹ̀sùn kàn wọ́n pé wọ́n rú òfin tí Ioannis Metaxas tó jẹ́ aláṣẹ bóofẹ́-bóokọ̀ lórílẹ̀-èdè Gíríìsì ṣe.
Láwọn ọdún yẹn, àwọn ará wa lọ́kùnrin àti lóbìnrin ò dẹ́kun àtimáa wàásù ìhìn rere Ìjọba Ọlọ́run bí ìjọba tiẹ̀ ń fìyà jẹ wọ́n, tí wọ́n ń mú wọn, tí wọ́n sì ń jù wọ́n sẹ́wọ̀n.
Ẹni ọgbọ̀n () ọdún ni Arákùnrinr Kokkinakis nígbà tọ́rọ̀ yìí wáyé, àtìgbà yẹn náà ló ti ń jà fún ẹ̀tọ́ tó ní láti wàásù, odindi àádọ́ta () ló sì fi ja ìjà yìí.
Ó lè ní ọgọ́ta () ìgbà tí wọ́n mú un, ó sì lé lọ́dún mẹ́fà tó lò lẹ́wọ̀n àti láwọn erékùṣù tí wọ́n ń kó àwọn ẹlẹ́wọ̀n sí.
Wọ́n fi ojú òun àtàwọn Ẹlẹ́rìí Jèhófà míì rí màbo ní gbogbo àsìkò yẹn.
Wọ́n tún mú un nígbà tó pé ẹni ọdún mẹ́tàdínlọ́gọ́rin ().
Ó pẹjọ́ kòtẹ́milọ́rùn àmọ́ ilé ẹjọ́ kò gba tiẹ̀ rò, ló bá gbọ́rọ̀ náà lọ sí Ilé Ẹjọ́ Gíga Jù Lọ ní Gíríìsì.
Nígbà táwọn yẹn tún da ẹjọ́ ẹ̀ nù, Arákùnrin Kokkinakis gbé ẹjọ́ náà lọ sí Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù (ECHR), pé orílẹ̀-èdè Gíríìsì ń fi ẹ̀tọ́ òun du òun bí wọn ò ṣe jẹ́ kóun sin Ọlọ́run bó ṣe fẹ́.
Nígbà tí ilé ẹjọ́ yẹn máa kéde ìdájọ́ wọn lọ́dún , ṣe ni wọ́n dá Arákùnrin Minos Kokkinakis, ẹni ọdún mẹ́rìnlélọ́gọ́rin () láre.
Mánigbàgbé ni ìdájọ́ yẹn, torí pé ìyẹn ni ìgbà àkọ́kọ́ tí ilé ẹjọ́ ECHR máa dá ìjọba orílẹ̀-èdè èyíkéyìí lẹ́bi pé wọ́n fi ẹ̀tọ́ àwọn èèyàn dù wọ́n, pé wọn ò jẹ́ kí wọ́n jọ́sìn Ọlọ́run fàlàlà. * Ẹ wá rídìí tá a fi ń dáwọ̀ọ́ ìdùnnú, torí pé ọdún  ló pé ọdún kẹẹ̀ẹ́dọ́gbọ̀n () tá a jagunmólú ẹjọ́ yẹn.
Ǹjẹ́ ẹ mọ ohun tí ọ̀mọ̀wé kan tó mọ tìfuntẹ̀dọ̀ nípa ọ̀ràn òfin sọ?
Ó ní ẹjọ́ Kokkinakis “jẹ́ ògúnnágbòǹgbò táwọn amòfin máa ń tọ́ka sí lára àwọn ìgbẹ́jọ́ tí Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù bójú tó lórí ọ̀ràn jíjà fún ẹ̀tọ́ ẹni tó bá kan ọ̀ràn ìsìn." Àpẹẹrẹ ni ẹjọ́ Kokkinakis á máa jẹ́ nígbàkigbà, pàápàá lásìkò tàwọn ìjọba orílẹ̀-èdè alágbára, bíi Rọ́ṣíà, ń fẹ̀tọ́ àwọn èèyàn Jèhófà dù wọ́n, tí wọ́n ò jẹ́ kí wọ́n jọ́sìn Ọlọ́run wọn bó ṣe fẹ́.
Àwa èèyàn Jèhófà níbi gbogbo láyé mọyì bí Arákùrin Kokkinakis ṣe ní ìgbàgbọ́, tí kò sì jẹ́ kí ẹnikẹ́ni ṣí òun lọ́wọ́ wíwàásù Ọ̀rọ̀ Ọlọ́run, ẹ̀kọ́ gidi nìyẹn jẹ́ fáwọn tó kojú àtakò àti inúnibíni lẹ́nu iṣẹ́ ìwàásù.
A ò jẹ́ gbàgbé ìtara rẹ̀ àti bó ṣe di ìgbàgbọ́ rẹ̀ mú ṣinṣin lójú inúnibíni.—Róòmù :.
Ojúkò Àgọ́ Ìṣẹ́niníṣẹ̀ẹ́ Kan Ṣàfihàn Bí Wọ́n Ṣe Pọ́n Àwọn Ẹlẹ́rìí Jèhófà Lójú ní Jámánì
Ibi tó jẹ́ ojúkò àgọ́ ìṣẹ́niníṣẹ̀ẹ́ ní Ravensbrück tó ti wá di ibi tí wọ́n ń kó àwọn nǹkan ìṣẹ̀ǹbáyé sí ti ṣe ètò kan tí wọ́n máa fi hàn ní àwọn ìlú káàkiri.
Àkọlé ètò náà ni “Wọ́n Fòfin De Àwọn Ẹlẹ́rìí Jèhófà, Wọ́n sì Ṣe Inúnibíni sí Wọn ní Àgọ́ Ìṣẹ́niníṣẹ̀ẹ́ Ravensbrück àti Láwọn Ilé Ẹ̀wọ̀n Míì ní GDR." Àfihàn náà jẹ́ ká rí bí wọ́n ṣe fìyà jẹ àwọn Ẹlẹ́rìí Jèhófà ní Jámánì lábẹ́ ìjọba Násì (-), lábẹ́ ìjọba German Democratic Republic (ìyẹn GDR tàbí East Germany; lọ́dún  sí ) àti lábẹ́ ìjọba Weimar Republic (lọ́dún  sí ).
(Wo àpótí náà “ Ohun Tí Àwọn Ẹlẹ́rìí Jèhófà Kojú Lábẹ́ Ìjọba Mẹ́ta ní Jámánì.") Wọ́n bẹ̀rẹ̀ sí í ṣàfihàn yìí lọ́jọ́ Sunday, April , , níbi ìkóhun ìṣẹ̀ǹbáyé sí ní àgọ́ ìṣẹ́niníṣẹ̀ẹ́ Ravensbrück tó wà nílùú Fürstenberg, ní Jámánì.
Lọ́dún , wọ́n máa gbé àfihàn yìí lọ sí àwọn ìlú míì bí Erfurt, Rostock, àti Potsdam.
Nílùú Potsdam, ilé ìjọba ìpínlẹ̀ Brandenburg ni wọ́n ti máa ṣe àfihàn náà.
Ìtàn ìgbésí ayé Adolf Graf níbi àfihàn náà, òun náà wà lára àwọn tó jìyà lábẹ́ ìjọba Násì àti Kọ́múníìsì.
Àfihàn náà sọ ìtàn méjìlá () lára àwọn ará wa tí wọ́n jìyà lábẹ́ ìjọba Násì àti ìjọba Kọ́múníìsì ti GDR.
Lára ohun táwọn èèyàn máa rí níbi àfihàn náà ni ọ̀rọ̀ iléeṣẹ́ rédíò tí wọ́n gbà sílẹ̀ tó dá lórí ìtàn àwọn ará wa àti lẹ́tà ìdágbére táwọn ará wa kọ nígbà tí wọ́n dájọ́ ikú fún wọn.
Yàtọ̀ síyẹn, wọ́n tún máa rí àwọn ìwé ìròyìn tó jáde nígbà ìjọba Násì àtàwọn fáìlì pàtàkì míì tí wọ́n kọ nígbà yẹn lọ́hùn-ún.
Ọ̀pọ̀ àwọn èèyàn lásìkò yẹn ni wọ́n fi sẹ́wọ̀n nítorí ẹ̀yà tí wọ́n ti wá, ẹgbẹ́ òṣèlú tí wọ́n wà tàbí ìwà ọ̀daràn tí wọ́n hù.
Àmọ́ àfihàn yẹn jẹ́ kó ṣe kedere pé wọ́n ju àwọn ará wa sẹ́wọ̀n nítorí ohun tí wọ́n gbà gbọ́.
Nígbà tí wọ́n ń ṣayẹyẹ ìbẹ̀rẹ̀ ètò náà, òpìtàn kan tó ń jẹ́ Ọ̀mọ̀wé Detlef Garbe sọ pé: “Àwọn ọlọ́pàá Násì kórìíra àwọn Ẹlẹ́rìí Jèhófà torí pé ìgbàgbọ́ àwọn Ẹlẹ́rìí yẹn lágbára, wọ́n wà níṣọ̀kan, wọn ò sì bọ́hùn láìka ohun tí wọ́n ṣe fún wọn sí.
. . . Ìgbàgbọ́ àwọn Ẹlẹ́rìí Jèhófà fẹsẹ̀ múlẹ̀ kódà nínú àgọ́ ìṣẹ́niníṣẹ̀ẹ́ torí ó dá wọn lójú pé Ọlọ́run máa gbà wọ́n sílẹ̀ àti pé wọ́n ṣe ara wọn ní òṣùṣù ọwọ̀." Bákan náà lónìí, tí ìjọba orílẹ̀-èdè kan bá bẹ̀rẹ̀ sí í ta ko àwọn Ẹlẹ́rìí Jèhófà tàbí tó fòfin de iṣẹ́ wa bá a ṣe rí i ní Rọ́ṣíà, ọkàn wọn máa ń balẹ̀ pé Jèhófà máa fún wọn lókun láti fara dà á.​—⁠Àìsáyà :⁠.
Ohun Tí Àwọn Ẹlẹ́rìí Jèhófà Kojú Lábẹ́ Ìjọba Mẹ́ta ní Jámánì Weimar Republic ( sí ) Jákèjádò ilẹ̀ Jámánì làwọn àlùfáà ṣọ́ọ̀ṣì ti ń wá bí wọ́n á ṣe fòfin de iṣẹ́ àwọn Akẹ́kọ̀ọ́ Bíbélì, ìyẹn àwa Ẹlẹ́rìí Jèhófà.
Láti nǹkan bí ọdún  ni wọ́n ti ń fẹ̀sùn kan àwọn ará wa pé wọ́n ń “ta ìwé láìgbàṣẹ, wọn ò sì san owó orí." Ìyà burúkú ni wọ́n máa ń fi jẹ àwọn tí wọ́n bá dá lẹ́bi.
Kódà láàárín ọdún  àti , ó fẹ́rẹ̀ẹ́ tó ẹgbẹ̀rún márùn-ún (,) ẹjọ́ àwọn ará wa tí wọ́n gbé lọ sílé ẹjọ́.
Lọ́dún , àwọn àlùfáà ṣọ́ọ̀ṣì mú kí ẹ̀ka iléeṣẹ́ ìjọba tó ń rí sí ọ̀rọ̀ owó orí yọ àjọ Watch Tower Bible and Tract Society kúrò lára àwọn àjọ tí ìjọba fọwọ́ sí pé kí wọ́n má san owó orí.
Àwọn oníṣọ́ọ̀ṣì yẹn tiẹ̀ sọ ní gbangba pé àwọn fẹ́ mú kó nira fáwọn Akẹ́kọ̀ọ́ Bíbélì láti máa wàásù.
Àwọn ará wa gbé ọ̀rọ̀ náà lọ sílé ẹjọ́, ilé ẹjọ́ sì dá wọn láre.
Ní November , àwọn ọlọ́pàá nílùú Munich fòfin de ìwé àwọn Akẹ́kọ̀ọ́ Bíbélì ní agbègbè Bavaria.
Nígbà tó di February , ìjọba ìpínlẹ̀ Upper Bavaria fọwọ́ sí ìfòfindè náà, àwọn ará wa sì pe ẹjọ́ kòtẹ́milọ́rùn.
Àmọ́ nígbà tó di March ọdún yẹn, Ilé Iṣẹ́ Tó Ń Bójú Tó Ọ̀rọ̀ Abẹ́lé ní ìpínlẹ̀ Bavaria fọwọ́ rọ́ ẹjọ́ àwọn Akẹ́kọ̀ọ́ Bíbélì náà dà nù, wọ́n ní “kò lẹ́sẹ̀ nílẹ̀." Ìjọba Násì ( sí ) Ni January , , Adolf Hitler di alákòóso ìlú Jámánì, kò sì fàyè gba àwọn èèyàn láti máa pàdé pọ̀ tàbí kí wọ́n máa tẹ ìwé jáde.
Nígbà táwọn ará wa ń pín ìwé Crisis lákànṣe láti April  sí , ṣe ni ìjọba ìpínlẹ̀ Bavaria fòfin de iṣẹ́ wa.
Lẹ́yìn ìwàásù àkànṣe yẹn, àwọn ìjọba ìpínlẹ̀ míì náà fòfin de àwa Ẹlẹ́rìí Jèhófà.
Ọ̀pọ̀ àwọn àlùfáà ṣọ́ọ̀ṣì ló gbárùkù ti Hitler bó ṣe ń ṣe inúnibíni sáwa Ẹlẹ́rìí Jèhófà.
Ní April , , nínú ètò kan tí wọ́n ṣe lórí rédíò láti ṣayẹyẹ ọjọ́ ìbí Hitler, àlùfáà ṣọ́ọ̀ṣì Lutheran kan tó ń jẹ́ Otto sọ pé: “Ṣọ́ọ̀ṣì Lutheran ti ìpínlẹ̀ Saxony ti ronú gan-an nípa ìjọba tuntun tó gorí àlééfà yìí, a sì ti pinnu pé a máa fọwọ́ sowọ́ pọ̀ pẹ̀lú ìjọba tuntun yìí láti mú kí orílẹ̀-èdè wa di alágbára, kí ẹ̀sìn Kristẹni sì gbèrú.
Àṣeyọrí kan tá a ṣe lẹ́nu ìgbà tá a bẹ̀rẹ̀ sí í fọwọ́ sowọ́ pọ̀ pẹ̀lú ìjọba ni ti ìfòfindè tí ìjọba ṣe lórí Ẹgbẹ́ Àwọn Akẹ́kọ̀ọ́ Bíbélì Onítara Kárí Ayé àtàwọn àjọ míì tó wà lábẹ́ rẹ̀ ní Saxony." Nígbà tó fi máa di àárín ọdún , ọ̀pọ̀ ìjọba ìpínlẹ̀ ló ti fòfin de àwa Ẹlẹ́rìí Jèhófà, (April ,  ni wọ́n kéde ìfòfindè àwa Ẹlẹ́rìí Jèhófà nílé lóko) àwọn ọmọ ogun Hitler sì gbẹ́sẹ̀ lé ẹ̀ka ọ́fíìsì wa.
Àìmọye ìgbà làwọn agbófinró tú ilé àwọn ará wa, ọ̀pọ̀ nínú wọn ni wọ́n sì mú.
Nígbà tí Ogun Àgbáyé Kejì fi máa parí, nínú nǹkan bí ẹgbẹ̀rún mẹ́ẹ̀ẹ́dọ́gbọ̀n (,) Ẹlẹ́rìí tó wà ní Jámánì, nǹkan bí ẹgbẹ̀rún mẹ́wàá àti ọgọ́rùn-ún méje (,) nínú wọn ni ìjọba Násì ṣe inúnibíni sí, ẹgbẹ̀rún méjì àti ọgọ́rùn-ún mẹ́jọ (,) ni wọ́n rán lọ sí àgọ́ ìṣẹ́niníṣẹ̀ẹ́, nǹkan bí ẹgbẹ̀rún kan ló sì pàdánù ẹ̀mí wọn.
German Democratic Republic ( sí ) Bó tiẹ̀ jẹ́ pé ìjọba yìí tí wọ́n tún ń pè ní ìjọba East Germany sọ pé ìṣàkóso àwọn kì í ṣe bóofẹ́ bóokọ̀ bíi táwọn Násì, síbẹ̀ àwọn náà fojú pọ́n àwa Ẹlẹ́rìí Jèhófà bíi ti ìjọba Násì.
Láàárín ọdún  àti , èyí tó jú ẹgbẹ̀rún márùn-ún àwọn Ẹlẹ́rìí ní wọ́n fẹ̀sùn kàn pé wọ́n ń “ṣiṣẹ́ lòdì sí ìjọba," wọ́n ń “sọ̀rọ̀ lòdì sí ìjọba," wọ́n sì ń “ṣagbátẹrù ogun." Ẹ̀wọ̀n ọdún márùn-ún àtààbọ̀ ni wọ́n sábà máa ń bù lé àwọn ará wa lọ́kùnrin àti lóbìnrin.
Àwọn ará tó jẹ́ méjìlélọ́gọ́ta ni wọ́n kú sẹ́wọ̀n lábẹ́ ìjọba GDR.
Ilé Ẹjọ́ ní Rọ́ṣíà Dá Dennis Christensen Lẹ́bi, Wọ́n sì Rán An Lẹ́wọ̀n Ọdún Mẹ́fà
Ní February , , ilé ẹjọ́ kan lórílẹ̀-èdè Rọ́ṣíà dá Dennis Christensen lẹ́bi pé ó “ń ṣètò iṣẹ́ àjọ àwọn agbawèrèmẹ́sìn." Wọ́n sì rán an lẹ́wọ̀n ọdún mẹ́fà.
Àwọn oníròyìn láwọn ilẹ̀ míì ti sọ̀rọ̀ nípa ẹjọ́ tí kò tọ́ yìí, a sì máa pe ẹjọ́ kòtẹ́milọ́rùn.
A ò ní dákẹ́ àdúrà fún Dennis Christensen àti ìyàwó rẹ̀, Irina pẹ̀lú ọ̀pọ̀ àwọn ará wa ní Rọ́ṣíà bí wọ́n ṣe ‘fara balẹ̀, tí wọ́n sì gbẹ́kẹ̀ lé’ Jèhófà.—Àìsáyà :.
Ìjì Líle Jà ní Ìlà Oòrùn Orílẹ̀-Èdè Philippines, Ó Mú Kí Ilẹ̀ Ya, Ó sì Fa Omíyalé
Ní December , , Ìjì Líle tí wọ́n pè ní Usman jà ní erékùṣù Samar, òun ni erékùṣù tó tóbi ṣèkẹta ní Philippines.
Ìjì náà fa òjò àrọ̀ọ̀rọ̀dá, ó mú kí ilẹ̀ ya, ó sì fa omíyalé.
Ó kéré tán, èèyàn mẹ́ẹ̀ẹ́dọ́gbọ̀n () ló kú, àwọn méjìlélógójì ()sì fara pa.
Gbogbo ilé tó bà jẹ́ fẹ́rẹ̀ẹ́ tó ẹgbẹ̀rún mẹ́tàlélógún (,).
Ẹ̀ka ọ́fíìsì wa ní Philippines ròyìn pé, kò sí ìkankan lára àwọn ará wa tí ìjì líle náà pa.
Àmọ́ ó ba mẹ́ta lára ilé àwọn ará wa jẹ́ gan-an, ó sì ba ilé mẹ́rin míì jẹ́ díẹ̀.
Yàtọ̀ síyẹn, ó tún ba Gbọ̀ngàn Ìjọba kan jẹ́.
Ẹ̀ka ọ́fíìsì wa yan Ìgbìmọ̀ Tó Ń Ṣètò Ìrànwọ́ Nígbà Àjálù, ìgbìmọ̀ yìí sì pèsè ohun táwọn tí ọ̀ràn kàn nílò títí kan ibi tí wọ́n lè gbé fúngbà díẹ̀.
Ó dá wa lójú pé àwọn ará wa tí àjálù yìí ṣẹlẹ̀ sí o ní yé gbẹ́kẹ̀ lé Jèhófà torí wọ́n mọ̀ pé ó máa fún wọn lókun, á sì sọ wọ́n di alágbára.— Pétérù :.
Wọ́n Máa Dá Ẹjọ́ Dennis Christensen ní February ,
Ilé Ẹjọ́ Agbègbè Zheleznodorozhniy tó wà ní ìlú Oryol ti parí gbígbọ́ ẹjọ́ Dennis Christensen, adájọ́ sì máa sọ ìdájọ́ rẹ̀ ní Wednesday, February , .
Àtìgbà tí wọ́n ti mú Arákùnrin Christensen ní May ,  ló ti wà látìmọ́lé.
Wọ́n bẹ̀rẹ̀ sí í gbọ́ ẹjọ́ ẹ̀sùn ìwà ọ̀daràn tí wọ́n fi kàn án ní February , .
Tí ilé ẹjọ́ bá dá Arákùnrin Christensen lẹ́bi, àwọn tó fẹ̀sùn kàn án ti sọ pé kí wọ́n rán an lẹ́wọ̀n ọdún mẹ́fà àtààbọ̀.
Bó tiẹ̀ jẹ́ pé ó ti lé ní ogún () oṣù tí Arákùnrin Christensen ti wà lẹ́wọ̀n, kò bọkàn jẹ́, ó gbẹ́kẹ̀ lé Jèhófà ó sì mọyì àdúrà táwọn ará kárí ayé ń gbà fún òun.— Tẹsalóníkà :, .
Iná Ńlá Sọ Nílùú Manaus, ní Brazil Láàárọ̀ kùtù December , iná sọ nínú ìlú Manaus lórílẹ̀-èdè Brazil, ó sì ba ó kéré tán ọgọ́rùn-ún mẹ́fà () ilé jẹ́.
Bó tiẹ̀ jẹ́ pé a ò gbọ́ pé iná náà pa ẹnì kankan, àwọn mẹ́rin fara pa, ó sì lé ní ẹgbẹ̀rún méjì (,) èèyàn tó ní láti kúrò níbi tí wọ́n ń gbé.
Ìròyìn tá a gbọ́ láti ẹ̀ka ọ́fíìsì wa ní Brazil fi hàn pé kò sí ìkankan lára àwọn ará tí iná náà pa tàbí tó ṣe léṣe.
Àmọ́, ilé mẹ́wàá tó jẹ́ tàwọn ará wa ló bà jẹ́, ìyẹn sì mú kí akéde méjìdínlógún () pẹ̀lú àwọn mọ̀lẹ́bí wọn tí kì í ṣe Ẹlẹ́rìí kúrò níbi tí wọ́n ń gbé.
Ẹ̀ka ọ́fíìsì ti dá Ìgbìmọ̀ Tó Ń Ṣètò Ìrànwọ́ Nígbà Àjálù sílẹ̀ kí wọ́n lè pèsè ohun táwọn akéde tí ọ̀rọ̀ náà kàn nílò.
Ó dá wa lójú pé àwọn ará wa tí ìjàǹbá iná yìí kàn ní Brazil kò ní jẹ́ kó sú wọn bí wọ́n ṣe ń gbẹ́kẹ̀ lé Jèhófà tó jẹ́ ‘ibi ààbò wa ní àkókò wàhálà.’—Sáàmù :, .
Ẹ̀ka Ọ́fíìsì Wa ní Rùwáńdà Bẹ̀rẹ̀ Sí Í Túmọ̀ Ìwé Bíbélì sí Èdè Adití Lọ́nà ti Rùwáńdà Ọjọ́ pẹ́ táwọn Ẹlẹ́rìí Jèhófà ti ń sọ Ọ̀rọ̀ Ọlọ́run fáwọn èèyàn Rùwáńdà, àmọ́ èyí tí wọ́n ṣe ní September  tún ṣàrà ọ̀tọ̀.
Kí ni wọ́n ṣe?
Wọ́n bẹ̀rẹ̀ sí í túmọ̀ àwọn ìwé tó dá lórí Bíbélì sí Èdè Adití Lọ́nà ti Rùwáńdà (RWS).
Ohun tí wọ́n ṣe yẹn máa mú káwọn mẹ́tàléláàádọ́fà () arákùnrin àti arábìnrin tó jẹ́ adití túbọ̀ lóye ẹ̀kọ́ Bíbélì, á sì jẹ́ kí wọ́n túbọ̀ já fáfá láti wàásù fáwọn adití àtàwọn tí kò fi bẹ́ẹ̀ gbọ́rọ̀, tó lé lẹ́gbẹ̀rún lọ́nà ọgbọ̀n (,) lórílẹ̀-èdè náà.
Àwọn atúmọ̀ èdè RWS yìí ti túmọ̀ ìwé Tẹ́tí sí Ọlọ́run Kó O Lè Wà Láàyè Títí Láé, wọ́n túmọ̀ fídíò kúkúrú Kí Nìdí Tó Fi Yẹ Kó O Kẹ́kọ̀ọ́ Bíbélì?
àti ọ̀pọ̀ ìwé àṣàrò kúkúrú tó wà nínú Àpótí Ìkọ́nilẹ́kọ̀ọ́ wa.
A máa gbé àwọn ìtẹ̀jáde yìí sórí ìkànnì wa láìpẹ́.
Inú ilé kan tí kò fi bẹ́ẹ̀ jìnnà sí ẹ̀ka ọ́fíìsì wa nílùú Kigali làwọn atúmọ̀ èdè RWS yìí ti ń ṣiṣẹ́ wọn, kódà kò ju ìrìn ìṣẹ́jú márùn-ún lọ.
Mẹ́rin làwọn atúmọ̀ èdè náà, ọkùnrin méjì àti obìnrin méjì, odi sì ni ọ̀kan lára àwọn arákùnrin náà.
Àwọn mẹ́rẹ̀ẹ̀rin ló ti gba ìdálẹ́kọ̀ọ́ ọlọ́sẹ̀ mẹ́rin tó ń jẹ́ kéèyàn mọ àwọn ìlànà tó rọ̀ mọ́ títúmọ̀ èdè.
Ọ́fíìsì àwọn atúmọ̀ èdè náà rèé, kò fi bẹ́ẹ̀ jìnnà sí ẹ̀ka ọ́fíìsì orílẹ̀-èdè Rùwáńdà.
Arákùnrin Rwakibibi Jean Pierre tó jẹ́ ọ̀kan lára àwọn atúmọ̀ èdè RWS ṣàlàyé ohun tó fà á tó fi máa ń ṣòro láti túmọ̀ sí èdè adití tá a bá fi wé títúmọ̀ sáwọn èdè míì tó ṣeé kà.
Ó ní: “Ọwọ́ àti ojú làwọn tó jẹ́ adití fi máa ń bá ara wọn sọ̀rọ̀, torí náà fídíò la máa ń lò láti mú káwọn adití lóye ọ̀rọ̀ tí wọ́n kọ sínú ìwé.
Ọgbọ́n wo la máa ń dá?
Lẹ́yìn tá a bá ti lóye ohun tí òǹkọ̀wé sọ lédè òyìnbó, àá ya onírúurú àwòrán sórí pátákó ìkọ̀wé funfun kan, kó lè rọrùn fún wa láti fara ṣàpèjúwe ohun tí òǹkọ̀wé ń sọ lédè adití.
Kó lè dá wa lójú pé ohun tí òǹkọ̀wé ń sọ gan-an la gbé jáde àti pé a ò fi irú pe ìrù, a sábà máa ń pe àwọn ará tó jẹ́ adití láti ṣàyẹ̀wò rẹ̀ kí wọ́n sì sọ èrò wọn nípa ẹ̀." Ọ̀gbẹ́ni Augustin Munyangeyo tó jẹ́ ọ̀gá àgbà àjọ Rwanda National Union of the Deaf.
Ọ̀gbẹ́ni Augustin Munyangeyo tó jẹ́ ọ̀gá àgbà àjọ àdáni kan tó ń bójú tó ọ̀rọ̀ àwọn adití lórílẹ̀-èdè Rùwáńdà, ìyẹn Rwanda National Union of the Deaf, sọ bó ṣe mọyì iṣẹ́ táwọn atúmọ̀ èdè yẹn ń ṣe.
Ó sọ pé: “A dúpẹ́ lọ́wọ́ ẹ̀yin Ẹlẹ́rìí Jèhófà gidigidi fún iṣẹ́ ribiribi tẹ́ ẹ̀ ń ṣe.
Ẹ̀yin lẹ̀ ń jẹ́ káwọn adití mọ Ọlọ́run torí pé ẹ̀ ń ṣe ìwé Bíbélì àti fídíò lédè Adití lọ́nà ti Rùwáńdà." Tá a bá kà á ní ení, èjì, èdè adití táwa Ẹlẹ́rìí Jèhófà ń túmọ̀ ìwé wa sí láwọn ibi ọ̀tọ̀ọ̀tọ̀ láyé ti lé ní àádọ́rùn-ún ().
Yàtọ̀ síyẹn, a tún ní ètò ìṣiṣẹ́ kan ta á dìídì ṣe fún àǹfààní gbogbo èèyàn láìbéèrè kọ́bọ̀, ìyẹn JW Library Sign Language®.
Oríṣiríṣi ìtẹ̀jáde tá a gbé karí Bíbélì ló wà ní àwọn èdè adití tó lé láàádọ́rùn-ún () yẹn.
Báwọn ìtẹ̀jáde yìí ṣe wà lónírúurú èdè adití mú kó ṣeé ṣe fáwọn ará wa lọ́kùnrin àti lóbìnrin níbi gbogbo láyé láti wàásù ìhìn rere fún “gbogbo orílẹ̀-èdè àti ẹ̀yà àti èdè àti èèyàn."​—Ìfihàn :​, àlàyé ìsàlẹ̀.
Ilé Ẹ̀kọ́ Àwọn Aṣáájú-Ọ̀nà Àkọ́kọ́ Tí Wọ́n Ṣe ní Èdè Adití Lọ́nà ti Rùwáńdà Lọ́dún tó ṣáájú ọdún tí wọ́n bẹ̀rẹ̀ sí í túmọ̀ àwọn ìtẹ̀jáde wa sí RWS, ẹ̀ka ọ́fíìsì orílẹ̀-èdè Rùwáńdà ṣètò Ilé Ẹ̀kọ́ Àwọn Aṣáájú-Ọ̀nà ní ọ̀sẹ̀ September  sí , .
Èdè Adití Lọ́nà ti Rùwáńdà ni wọ́n fi ṣe ilé ẹ̀kọ́ náà, ìyẹn sì ni àkọ́kọ́ irú ẹ̀.
Àwọn mẹ́tàlélógún () ló wá sílé ẹ̀kọ́ náà, wọ́n sì kọ́ bí wọ́n ṣe lè túbọ̀ mọ̀ọ̀yàn kọ́, pàápàá bí wọ́n ṣe lè kọ́ àwọn adití lẹ́kọ̀ọ́ Bíbélì, títí kan àwọn tí kò fi bẹ́ẹ̀ gbọ́rọ̀.
Ìlànà ẹ̀kọ́ nípa béèyàn ṣe lè kọ́ àwọn adití lẹ́kọ̀ọ́ làwọn olùkọ́ ilé ẹ̀kọ́ náà tẹ̀ lé.
A ti tẹ àwọn ìlànà yìí sínú ìwé kan tá a pè ní “Ṣàṣeparí Iṣẹ́ Òjíṣẹ́ Rẹ ní Kíkún." A tún ṣe ìwé ilé ẹ̀kọ́ kan lákànṣe fún àwọn akẹ́kọ̀ọ́, èyí táá jẹ́ kí wọ́n lóye ẹ̀kọ́ Bíbélì, kí wọ́n sì lè fi kọ́ni lédè adití.
Bí àpẹẹrẹ, àwòrán la fi gbé àwọn kókó pàtàkì inú ẹ̀kọ́ Bíbélì jáde dípò ọ̀rọ̀, a sì tún fàyè sílẹ̀ fáwọn akẹ́kọ̀ọ́ láti ya àwòrán tiwọn fúnra wọn, èyí táá mú kí wọ́n lè máa rántí ẹ̀kọ́ tí wọ́n kọ́.
Orílẹ̀-èdè Amẹ́ríkà la ti kọ́kọ́ ṣe Ilé Ẹ̀kọ́ Àwọn Aṣáájú-Ọ̀nà ní December , kẹ̀rẹ̀kẹ̀rẹ̀ ó di ohun tá à ń ṣe nígun mẹ́rẹ̀ẹ̀rin ayé.
Lọ́dún iṣẹ́ ìsìn  nìkan, ìyẹn láti September  sí August , ilẹ̀ mẹ́tàlélọ́gọ́rin () ọ̀tọ̀ọ̀tọ̀ la ti ṣe ilé ẹ̀kọ́ náà.
Arákùnrin Ricardo Braz, tó jẹ́ ọ̀kan lára àwọn olùkọ́ Ilé Ẹ̀kọ́ Àwọn Aṣáájú-Ọ̀nà ń fọ̀rọ̀ wá akẹ́kọ̀ọ́ kan lẹ́nu wò, ìyẹn Arákùnrin Nyandwi Jean de Dieu.
Ẹ̀ka Ọ́fíìsì Wa ní Rùwáńdà Bẹ̀rẹ̀ Sí Í Túmọ̀ Ìwé Bíbélì sí Èdè Adití Lọ́nà ti Rùwáńdà
Ìjì Líle Jà Tẹ̀ Léra ní Mẹ́síkò Ní October , àjálù méjì ṣẹlẹ̀ lórílẹ̀-èdè Mẹ́síkò, ìyẹn ni Ìjì Vicente àti Ìjì Líle Willa.
Ìjì Vicente fa omíyalé tó lágbára, ó sì mú kí ẹrẹ̀ ya ní gúúsù Mẹ́síkò débi pé ó pa èèyàn mọ́kànlá ().
Ìjì líle Willa ṣọṣẹ́ gan-an ní etí Òkun Pàsífíìkì ní Mẹ́síkò, òjò àrọ̀ọ̀rọ̀dá rọ̀, ọwọ́ atẹ́gùn ibẹ̀ sì le gan-an.
Èèyàn tó tó ẹgbẹ̀rún mẹ́rin ó lé igba àti àádọ́ta (,) ló sì sá kúrò nílé torí ìjì líle náà.
Ẹ̀ka ọ́fíìsì Central America, tó ń bójú tó iṣẹ́ àwa Ẹlẹ́rìí Jèhófà ní Mẹ́síkò, ròyìn pé kò sí ìkankan lára àwọn ará wa tó kú, wọn ò sì fara pa nígbà tí ìjì méjèèjì jà.
Àmọ́ ní ìpínlẹ̀ Nayarit, akéde méjìdínlọ́gọ́fà () ló sá kúrò nílé lọ sí agbègbè olókè.
Nílùú Sinaloa, omi ya wọ Gbọ̀ngàn Ìjọba kan àti ilé ọ̀pọ̀ àwọn ará.
Omi tún ya wọ ilé àwọn ìdílé Ẹlẹ́rìí Jèhófà márùn-ún nílùú Michoacán.
Àmọ́ àwọn ará tó wà níbẹ̀ ṣàtúnṣe tó yẹ sí ilé wọn àti Gbọ̀ngàn Ìjọba tí omi wọ̀ náà.
Àdúrà wa ni pé kí àwọn ará wa tí àwọn ìjì yìí ṣe ní jàǹbá ní Mẹ́síkò máa fara dà á, kí wọ́n sì máa rántí pé gbogbo wa la jọ ń retí ọjọ́ iwájú tí àjálù ò ní ṣẹlẹ̀ mọ́.— Kọ́ríńtì :.
Àkànṣe Àpéjọ Àkọ́kọ́ Tó Wáyé Nílùú Tbilisi, ní Jọ́jíà Tayọ̀tayọ̀ làwọn ará lọ́kùnrin lóbìnrin ní Jọ́jíà fi kí àwọn àlejò tó wá láti orílẹ̀-èdè méjìdínlógún () káàbọ̀ síbi àkànṣe àpéjọ “Jẹ́ Onígboyà"! tó wáyé ní Tbilisi, olú-ìlú Jọ́jíà, ní July -, .
Ìgbà àkọ́kọ́ rèé tí àkànṣe àpéjọ máa wáyé ní Jọ́jíà.
Ọ̀pọ̀ àsọyé tó ń gbéni ró, tó sì dá lórí Bíbélì ni wọ́n gbọ́ níbẹ̀, àwọn ará fìfẹ́ gba àwọn ará wọn lálejò, wọ́n sì ṣàfihàn àṣà ìbílẹ̀ wọn àti ìtàn orílẹ̀-èdè náà.
Ibi tí wọ́n ti ṣe àpéjọ náà ni Olympic Palace, gbọ̀ngàn ìṣeré kan tó wà nílùú Tbilisi, iye àwọn tó sì péjọ síbẹ̀ jẹ́ ẹgbẹ̀rún méje ó lé méjì (,).
Wọ́n ta àtagbà ìtòlẹ́sẹẹsẹ àpéjọ náà sí ibi ọgọ́rin () ọ̀tọ̀ọ̀tọ̀ káàkiri orílẹ̀-èdè náà, èyí mú kí àpapọ̀ àwọn tó gbádùn àpéjọ náà lé ní ẹgbẹ̀rún mọ́kànlélógún àti ọgọ́rùn-ún márùn-ún (,).
Ọ̀kan lára ohun mánigbàgbé tó wáyé ní àpéjọ náà ni àwọn igba ó lé mẹ́jọ () tó ṣe ìrìbọmi tí wọ́n sì di Ẹlẹ́rìí Jèhófà.
Yàtọ̀ sí àwọn àsọyé tó dá lórí Bíbélì tí wọ́n gbọ́, àwọn tó wá láti orílẹ̀-èdè míì gbádùn bí àwọn ará Jọ́jíà ṣe ṣàfihàn àṣà ìbílẹ̀ wọn.
Àwọn ará ní Jọ́jíà jó ijó ìbílẹ̀ fún wọn, wọ́n kọrin ilẹ̀ wọn, wọ́n tún ṣe oúnjẹ ìbílẹ̀ wọn, wọ́n sì mú àwọn àlejò náà rìn yí ká àwọn ibi àtijọ́ nílùú Tbilisi.
Tamaz Khutsishvili tó jẹ́ aṣojú ẹ̀ka ọ́fíìsì Jọ́jíà sọ pé: “Kì í kúkú ṣe pé a lómìnira ẹ̀sìn lọ títí lórílẹ̀-èdè wa.
Àmọ́ lọ́tẹ̀ yìí, àwọn aláṣẹ ìlú fọwọ́ sowọ́ pọ̀ pẹ̀lú wa, òun ló jẹ́ ká láǹfààní láti gba àwọn ará wa tó pọ̀ tó yìí lálejò ká lè jọ gbádùn àpéjọ yìí ní ìrọwọ́rọsẹ̀.
A ò lè gbàgbé láé!"—Róòmù :.
Ní July -, , iye àwọn tó wà níbi àkànṣe àpéjọ tó wáyé ní gbọ̀ngàn Olympic Palace jẹ́ ,.
Àwọn , míì gbádùn àpéjọ náà láwọn ibòmíì tí wọ́n ta àtagbà ẹ̀ sí káàkiri orílẹ̀-èdè náà.
Arákùnrin Stephen Lett, tó jẹ́ ara Ìgbìmọ̀ Olùdarí, ló sọ àsọyé tó gbẹ̀yìn ọjọ́ kọ̀ọ̀kan.
Ọ̀kan lára ohun mánigbàgbé tó wáyé ní àkànṣe àpéjọ náà ni àwọn  tó ìrìbọmi, tó sì di Ẹlẹ́rìí Jèhófà.
Itòsí àpáta kan tó wà nínú gbọ̀ngàn Olympic Palace ni wọ́n ṣe odò ìrìbọmi náà sí.
Wọ́n ta àtagbà ìtòlẹ́sẹẹsẹ àpéjọ náà síbi ọgọ́rin () ọ̀tọ̀ọ̀tọ̀.
Àwọn arábìnrin tó jẹ́ ọmọ ilẹ̀ Jọ́jíà lọ pàdé ọ̀kan lára àlejò tó wá láti orílẹ̀-èdè míì.
Ọ̀kan nínú àwọn arábìnrin náà dé fìlà tí wọ́n fi irun àgùntàn ṣe; wọ́n sábà máa ń wọ irú fìlà yìí láwọn apá ibì kan ní Jọ́jíà.
Wọ́n ṣe ètò kan tó lárinrin ní July  àti  ní Château Mukhrani, tó wà ní abúlé Mukhrani, nítòsí Tbilisi.
Àwọn ará kọ orin ilẹ̀ Jọ́jíà níbẹ̀, wọ́n jó ijó ìbílẹ̀ fún wọn, wọ́n sì wo fídíò méjì tó dá lórí bí iṣẹ́ ìwàásù ṣe bẹ̀rẹ̀ ní Jọ́jíà.
Àwọn ará ń jó ijó tí wọ́n ń pè ní Adjaruli (orúkọ yìí wá látinú orúkọ náà Adjara, tó jẹ́ orúkọ apá ibì kan ní gúúsù ìwọ̀ oòrùn orílẹ̀-èdè náà, nítòsí Òkun Dúdú).
Wọ́n tún wọ aṣọ ìbílẹ̀ aláràbarà tí wọ́n máa ń wọ̀ lágbègbè yẹn láti fi gbé ijó náà lárugẹ.
Àwọn arákùnrin ń kọ orin ìbílẹ̀ kan bí wọ́n ṣe máa ń kọ ọ́ nígbà àtijọ́ ní Jọ́jíà.
December  Ni Ọjọ́ Tó Kẹ́yìn Tí Arákùnrin Arkadya Akopyan Máa Fara Hàn Nílé Ẹjọ́ December ,  ni Arákùnrin Arkadya Akopyan, máa fara hàn kẹ́yìn nílé ẹjọ́.
Apá kan nílẹ̀ Rọ́ṣíà tí wọ́n ń pè ní Kabardino-Balkaria ni arákùnrin tó jẹ́ ẹni àádọ́rin () ọdún yìí ti wá, ó sì ti fẹ̀yìn tì nídìí iṣẹ́ télọ̀.
Ó ti lé lọ́dún kan tí ẹjọ́ rẹ̀ ti wà ní Ilé Ẹjọ́ Agbègbè Prohladniy, tó ń gbèjà ara rẹ̀ lórí ẹ̀sùn tí wọ́n fi kàn án pé ó ń pín ìwé àwọn tí wọ́n kà sí agbawèrèmẹ́sìn àti pé ó ń ṣagbátẹrù ìkórìíra ẹ̀sìn nínú àsọyé kan tó sọ nínú Gbọ̀ngàn Ìjọba.
Kò dájú pé adájọ́ máa dá ẹjọ́ rẹ̀ ní December .
Àmọ́ tí wọ́n bá dá Arákùnrin Akopyan lẹ́bi, wọ́n lè bu owó ìtanràn tó pọ̀ lé e tàbí kí wọ́n rán an lẹ́wọ̀n ọdún mẹ́rin.
Arákùnrin Akopyan wà lára àwọn Ẹlẹ́rìí Jèhófà tó lé ní ọgọ́rùn-ún () tí wọ́n fẹ̀sùn ọ̀daràn kàn ní Rọ́ṣíà nítorí ohun tí wọ́n gbà gbọ́.
Àdúrà wa ni pé kí gbogbo àwọn ará wa lọ́kùnrin àti lóbìnrin tí ìgbàgbọ́ wọn ò yẹsẹ̀ máa ní àlàáfíà tí Ọlọ́run nìkan lè fúnni.—Éfésù :-, .
Iná Runlérùnnà ní Ìpínlẹ̀ California Ìròyìn Lọ́ọ́lọ́ọ́: Ó ṣeni láàánú pé ẹ̀ka ọ́fíìsì wa lórílẹ̀-èdè Amẹ́ríkà ti rí àrídájú pé iná Camp Fire tún gbẹ̀mí arákùnrin kan tó jẹ́ ẹni àádọ́rin () ọdún tó wá láti ìlú Paradise, ní agbègbè àríwá ìpínlẹ̀ California.
Ó kéré tán, èèyàn méjìdínláàádọ́ta () ló kú látàrí iná runlérùnnà tó jó lẹ́ẹ̀mẹta ní ìpínlẹ̀ California lórílẹ̀-èdè Amẹ́ríkà, ọ̀pọ̀lọpọ̀ nǹkan ló sì bà jẹ́.
Èyí tó le jù nínú iná mẹ́tẹ̀ẹ̀ta ni wọ́n ń pè ní iná Camp Fire, iná yìí ṣì ń jo lọ ní àríwá California, ó ti jó ibi tó fẹ̀ tó ẹgbẹ̀rún mẹ́tàdínlọ́gọ́fà (,) éékà, nǹkan bí ẹgbẹ̀rún méje ó lé ọgọ́rùn-ún kan (,) ilé ló ti run, ilé gbígbé ló sì pọ̀ jù níbẹ̀.
Ní gúúsù ìpínlẹ̀ California, ẹ̀ẹ̀mejì ni iná jó, wọ́n pe ọ̀kan ní Hill Fire, ìkejì Woolsey Fire, iná méjèèjì yìí jó ibi tó fẹ̀ tó éékà ẹgbẹ̀rún lọ́nà àádọ́rùn ó lé mẹ́rin àtààbọ̀ (,), ilé tó sì run tó ọgọ́rùn-ún mẹ́rin ó lé márùndínlógójì ().
Ìròyìn kan sọ pé, tá a bá pa orílẹ̀-èdè Belgium àti Luxembourg pọ̀, kò tíì tó gbogbo ibi tí iná jó ní ìpínlẹ̀ California.
Ìròyìn tá a kọ́kọ́ gbọ́ láti ẹ̀ka ọ́fíìsì wa lórílẹ̀-èdè Amẹ́ríkà ni pé iná Camp Fire lé àwọn akéde tó tó ọgọ́rùn-ún mẹ́rin àti mẹ́tàdínlọ́gbọ̀n () kúrò nílùú Chico àti Paradise.
Ó dùn wá pé iná yẹn pa arábìnrin àgbàlagbà kan láti Ìjọ Ponderosa.
A tún rí àrídájú pé lọ́wọ́lọ́wọ́ báyìí, ó kéré tán, mẹ́rìnléláàádọ́rùn-ún () ilé àwọn ará wa ni iná yẹn ti run, òmíì nínú wọn sì ti bà jẹ́ gidi gan-an.
Gbọ̀ngàn Ìjọba kan tó wà nílùú Paradise náà run pátápátá.
Nǹkan bí akéde ọgọ́rùn-ún mẹ́rin ó lé ogún () tó ń gbé nílùú Oxnard, Simi Valley àti Thousand Oaks ló ti kúrò nílùú nítorí àwọn iná tó jó yìí.
Ó ṣeni láàánú pé arákùnrin kan àti ìyá rẹ̀ tí kì í ṣe Ẹlẹ́rìí kú nílùú Malibu níbi tí wọ́n ti ń sá fún iná náà.
Ìròyìn tá a kọ́kọ́ gbọ́ fi hàn pé ilé mọ́kànlélógún () àwọn ará wa ló bà jẹ́, tó fi mọ́ Gbọ̀ngàn Ìjọba kan.
Ẹ̀ka ọ́fíìsì dá Ìgbìmọ̀ Tó Ń Ṣètò Ìrànwọ́ Nígbà Àjálù méjì sílẹ̀, kí wọ́n lè pèsè ohun táwọn ará wa nílò.
Àwọn alábòójútó àyíká ṣètò àwọn alàgbà láti lọ ṣèbẹ̀wò sọ́dọ̀ àwọn akéde tí iná yìí ṣe ní jàǹbá, kí wọ́n sì pèsè ìrànwọ́ nípa tara fún àwọn tí àjálù náà dé bá.
Ní Saturday, November , wọ́n ṣe àkànṣe ìpàdé kan nílùú Chico fún àwọn ará tó lé ní igba àti àádọ́rin ().
Ọ̀kan lára Ìgbìmọ̀ Ẹ̀ka Orílẹ̀-èdè Amẹ́ríkà àtàwọn alábòójútó àyíká fi Ìwé Mímọ́ fún àwọn ará ibẹ̀ níṣìírí.
Àdúrà wa ni pé kí Jèhófà tu àwọn ará wa tó ń kojú ìṣòro tó nira yìí nínú, kó sì fún wọn lókun.
A tún gbàdúrà pé kí wọ́n máa rántí pé láìpẹ́, Jèhófà máa nu gbogbo omijé wa kúrò, á sì gbé ikú mì títí láé.​—Aísáyà :.
Ìjì Líle Yutu Tún Ṣọṣẹ́, Ó Jà ní Philippines Ìjì Líle Yutu tó ṣọṣẹ́ gan-an ní Àwọn Erékùṣù Northern Mariana ní October  tún jà ní erékùṣù Luzon ní Tuesday, October .
Erékùṣù yìí ló tóbi jù lórílẹ̀-èdè Philippines.
Òjò àrọ̀ọ̀rọ̀dá tó bá ìjì yẹn rìn fa omíyalé, ó mú kí ilẹ̀ ya, èyí sì pa àwọn èèyàn.
Ẹgbẹẹgbẹ̀rún èèyàn ni wọ́n kó kúrò lágbègbè náà, èèyàn mọ́kànlá () ló sì kú.
Ìròyìn tá a gbọ́ láti ẹ̀ka ọ́fíìsì wa ní Philippines ni pé kò sí ìkankan lára àwọn ará wa tí ìjì náà pa tàbí tó ṣe léṣe.
Àmọ́ ilé mẹ́tàléláàádọ́rin () tó jẹ́ ti àwọn ará wa ló bà jẹ́, títí kan Gbọ̀ngàn Ìjọba mẹ́fà.
Ẹ̀ka ọ́fíìsì wa ní Philippines ti ń ṣètò ìrànwọ́ fáwọn tí àjálù náà ṣẹlẹ̀ sí.
A ò dákẹ́ àdúrà lórí àwọn ará wa ní Philippines, torí ó ti di ìjì líle méjìdínlógún () báyìí tó jà níbẹ̀ lọ́dún yìí.
Bí wọ́n ṣe gbẹ́kẹ̀ lé Jèhófà làwa náà gbẹ́kẹ̀ lé e, a sì mọ̀ pé ó máa gbé wa ró.—Sáàmù :.
Àwọn Ẹlẹ́rìí Jèhófà Ti Forúkọ Ẹ̀sìn Wọn Sílẹ̀ Lábẹ́ Òfin Nílùú Baku, ní Azerbaijan Ní November , , Àjọ Tó Ń Rí sí Ọ̀rọ̀ Iṣẹ́ pẹ̀lú Àwọn Ẹlẹ́sìn ní orílẹ̀-èdè Azerbaijan fọwọ́ sí i káwọn Ẹlẹ́rìí Jèhófà forúkọ ẹ̀sìn wọn sílẹ̀ lábẹ́ òfin délẹ̀délẹ̀ nílùú Baku, tó jẹ́ olú-ìlú Azerbaijan.
Àwọn ará wa ti wá ní ẹ̀rí tó lẹ́sẹ̀ nílẹ̀ lábẹ́ òfin láti máa jọ́sìn ní gbangba, kí wọ́n sì máa wàásù fàlàlà ní ìlú náà.
Àdúrà wa ni pé àṣeyọrí tá a ṣe lábẹ́ òfin yìí máa jẹ́ káwọn aláṣẹ gbà káwọn ará wa tó wà láwọn ibòmíì lórílẹ̀-èdè náà forúkọ ẹ̀sìn wọn sílẹ̀ lábẹ́ òfin.
A dúpẹ́ lọ́wọ́ Jèhófà pé àwọn aláṣẹ fojúure hàn sí wa, wọ́n sì fọwọ́ sí i kí òfin gbà wá láyè láti máa ṣe ìjọsìn wa nílùú Baku.​—⁠Fílípì :⁠.
Ìjì Líle Jà ní Íńdíà Ní November , , ìjì tí wọ́n pè ní Gaja ṣọṣẹ́ gan-an ní ìpínlẹ̀ Tamil Nadu lórílẹ̀-èdè Íńdíà.
Ó kéré tán, èèyàn mẹ́rìndínláàádọ́ta () ló kú, nǹkan bí ẹgbẹ̀rún lọ́nà igba ó lé àádọ́ta (,) ló sá fi ilé wọn sílẹ̀, ilé tó sì lé ní ẹgbẹ̀rún márùndínláàádọ́rùn-ún (,) ló bà jẹ́ díẹ̀ tàbí tó bà jẹ́ pátápátá.
Ilé ọ̀kan lára àwọn ará wa nílùú Mannargudi, ní Tamil Nadu rèé.
Igi wó lu ilé náà.
Ẹ̀ka ọ́fíìsì tó wà ní Íńdíà jábọ̀ pé ìjì náà ò pa ìkankan nínú àwọn ará wa, kò sì ṣe wọ́n léṣe.
Àmọ́, ilé àwọn ará wa méjìdínlógójì () àti Gbọ̀ngàn Ìjọba méjì ló bà jẹ́.
Ẹ̀ka ọ́fíìsì ṣètò Ìgbìmọ̀ Tó Ń Ṣètò Ìrànwọ́ Nígbà Àjálù kí wọ́n ṣèrànlọ́wọ́ fún àwọn akéde tí àjálù náà ṣẹlẹ̀ sí, wọ́n pín oúnjẹ, omi àtàwọn nǹkan míì.
Àdúrà wa ni pé kí àwọn ará wa tí Ìjì Gaja ṣèpalára fún ní Íńdíà rí ìtùnú gbà látọ̀dọ̀ Jèhófà nípasẹ̀ àwọn alàgbà onífẹ̀ẹ́.— Pétérù :.
Ẹgbẹẹgbẹ̀rún àwọn Ẹlẹ́rìí Jèhófà ló wá láti orílẹ̀-èdè méje ọ̀tọ̀ọ̀tọ̀ láti wá bá àwọn ará wọn lọ́kùnrin lóbìnrin ní orílẹ̀-èdè Siri Láńkà ṣe àkànṣe àpéjọ.
Ìgbà àkọ́kọ́ tírú ẹ̀ máa wáyé nìyẹn ní orílẹ̀-èdè náà.
Ìlú Colombo tó jẹ́ olú-ìlú Siri Láńkà ni wọ́n ti ṣe àkànṣe àpéjọ náà, tí ẹṣin ọ̀rọ̀ ẹ̀ jẹ́ “Jẹ́ Onígboyà"! Pápá ìṣeré Sugathadasa National Sports Complex ni wọ́n lò, July  sí ,  ni wọ́n sì ṣe é.
Àwọn ẹgbẹ̀rún mẹ́rìnlá ó lé mọ́kànlélọ́gọ́fà (,) ló wá sí àpéjọ náà.
Ara àwọn ohun mánigbàgbé tó wáyé níbi àpéjọ náà ni àwọn àsọyé tí ọ̀kan lára Ìgbìmọ̀ Olùdarí sọ, àwọn tó ṣèrìbọmi ní àpéjọ yìí ló tíì pọ̀ jù nínú gbogbo àpéjọ tó ti wáyé ní Siri Láńkà, àwọn ará sì fìfẹ́ gba àwọn bí ẹgbẹ̀rún mẹ́ta ààbọ̀ (,) lálejò lọ́nà tó ta yọ.
September  ni wọ́n fi tó àwọn ará ní Siri Láńkà létí pé àkànṣe àpéjọ kan máa wáyé lọ́dún tó tẹ̀ lé e, àtìgbà yẹn ni ètò sì ti bẹ̀rẹ̀.
Yàtọ̀ sí gbogbo ètò tí wọ́n ṣe láti gbàlejò àwọn tó máa wá sí àpéjọ náà, pápá ìṣeré tí wọ́n fẹ́ lò nílò àtúnṣe tó pọ̀.
Ó máa gba pé kí wọ́n kùn ún, kí wọ́n kó ìdọ̀tí ibẹ̀, kí wọ́n tún àwọn àga tó ti bà jẹ́ ṣe, kí wọ́n sì dí àwọn ihò ojú ọ̀nà.
Nígbà tí àpéjọ náà ku ọ̀sẹ̀ mẹ́ta, ọ̀pọ̀ àwọn Ẹlẹ́rìí Jèhófà ló wá kọ́wọ́ ti iṣẹ́ àtúnṣe náà.
Ẹ̀ṣọ́ kan tiẹ̀ sọ pé ó máa gba àwọn òṣìṣẹ́ pápá ìṣeré náà ní ọdún mẹ́rin láti ṣe ohun táwọn ará wa ṣe láàárín àkókò kúkúrú yẹn.
Yàtọ̀ sí àwọn àsọyé Bíbélì tí wọ́n sọ ní àpéjọ náà, wọ́n mú àwọn àlejò lọ wo oríṣiríṣi ibi, wọ́n sì ṣe àwọn nǹkan lóríṣiríṣi tó jẹ mọ́ àṣà ìbílẹ̀ Siri Láńkà.
Àwọn ará ṣe ohun kan tó jẹ́ mánigbàgbé nírọ̀lẹ́ ọjọ́ kan, wọ́n jó ijó ìbílẹ̀, wọ́n sì kọrin ìbílẹ̀.
Àwọn ọ̀dọ́ kan tó jẹ́ Ẹlẹ́rìí Jèhófà náà kọ àwọn orin Ìjọba Ọlọ́run.
Ashley Ferdinands tó jẹ́ aṣojú ẹ̀ka ọ́fíìsì tó wà ní Siri Láńkà sọ pé: “Ohun ńlá ni ètò Ọlọ́run ṣe fáwọn ará wa lórílẹ̀-èdè yìí pẹ̀lú bí wọ́n ṣe ṣètò pé ká ṣe àkànṣe àpéjọ, àǹfààní ló sì jẹ́ láti gba àwọn ará wa tó pọ̀ lálejò.
A mọyì ọ̀pọ̀ àwọn tó yọ̀ǹda ara wọn láti ṣèrànwọ́ kí nǹkan lè lọ dáadáa ní àpéjọ yìí.
Àmọ́ Baba wa ọ̀run ni gbogbo ọpẹ́ yẹ, torí àtọ̀dọ̀ ẹ̀ ni gbogbo ẹ̀bùn rere ti ń wá."—Jémíìsì :.
Èdè mẹ́rin ni wọ́n fi ṣe àpéjọ náà: Gẹ̀ẹ́sì (lẹ̀ ń wò níbí), Sinhala, Èdè Àwọn Adití lọ́nà ti Siri Láńkà àti èdè Tamil.
Arákùnrin Anthony Morris tó jẹ́ ara Ìgbìmọ̀ Olùdarí ló sọ àsọyé tó gbẹ̀yìn ọjọ́ kọ̀ọ̀kan.
Igba ó lé mẹ́tàléláàádọ́rin () làwọn tó ṣèrìbọmi ní àpéjọ náà.
Àwọn ará ṣètò pé káwọn oníròyìn wá gba ìsọfúnni ní ẹ̀ka ọ́fíìsì.
Àwọn oníròyìn tó wá lé ní ogójì (), wọ́n sì mú wọn yí ká ẹ̀ka ọ́fíìsì.
Méjì lára iléeṣẹ́ ìròyìn tó tóbi jù ní Siri Láńkà ń fọ̀rọ̀ wá ẹnì kan lẹ́nu wò, ẹni yìí ló ń rí sí ọ̀rọ̀ àwọn oníròyìn ní àpéjọ náà.
Ní January , àwọn ará lọ́kùnrin lóbìnrin tó lé ní ọgọ́rùn-ún méje () kóra jọ sílùú Colombo, kí wọ́n lè gba ìdálẹ́kọ̀ọ́ láti múra sílẹ̀ fún àpéjọ náà.
Àwọn tó yọ̀ǹda ara wọn ń tún àwọn àga tó ti bà jẹ́ ṣe níbi tí wọ́n ti fẹ́ ṣe àpéjọ náà.
Àwọn ará ṣe ètò mọ̀-mí-n-mọ̀-ọ́ ní ọ̀pọ̀ Gbọ̀ngàn Ìjọba nítòsí ìlú Colombo tí wọ́n ti fẹ́ ṣe àpéjọ náà, èyí jẹ́ kí àwọn àlejò tó wá lè mọ àwọn ará tó wà nílùú náà.
Àwọn ará dárà oríṣiríṣi láti jẹ́ káwọn àlejò rí àṣà ìbílẹ̀ Siri Láńkà, irú bí ijó Tamil tí wọ́n ń jó yìí.
Àwọn ọ̀dọ́ Ẹlẹ́rìí Jèhófà ń kọ orin “Jèhófà Fìfẹ́ Rọ̀ Ọ́ Pé: ‘Ọmọ Mi, Jẹ́ Ọlọ́gbọ́n’".
Àwọn àlejò kọ́ bí wọ́n ṣe ń ṣe tíì, wọ́n sì gbádùn ẹ̀.
Nígbà tí àpéjọ náà parí, àwọn àlejò tó wá síbẹ̀ gbé àwọn àkọlé tí wọ́n kọ nǹkan sí sókè láti jẹ́ káwọn ará wọn lọ́kùnrin lóbìnrin mọ̀ pé àwọn nífẹ̀ẹ́ wọn.
Wọ́n Ṣì Ń Kó Ọ̀pọ̀ Àwọn Ará Wa, Wọ́n sì Ń Fi Wọ́n sí Àtìmọ́lé ní Rọ́ṣíà Nínú oṣù October , àwọn ọlọ́pàá ya wọ ilé tó ju ọgbọ̀n () lọ káàkiri ìwọ̀ oòrùn ilẹ̀ Rọ́ṣíà.
Wọ́n mú arákùnrin mẹ́fà àti arábìnrin méjì, wọ́n sì fi wọ́n sí àtìmọ́lé kí ilé ẹjọ́ tó gbọ́ ẹjọ́ wọn lórí ẹ̀sùn pé agbawèrèmẹ́sìn ni wọ́n.
Ní báyìí, àwọn ará lọ́kùnrin lóbìnrin tí wọ́n ti rán lọ sẹ́wọ̀n láìtọ́ jẹ́ mẹ́ẹ̀ẹ́dọ́gbọ̀n (), wọ́n sì sọ fún àwọn méjìdínlógún () míì pé wọn ò gbọ́dọ̀ jáde nílé.
October , ní Sychyovka, Àgbègbè Smolensk​—⁠Àwọn ọlọ́pàá àdúgbò àtàwọn agbófinró tó fi nǹkan bojú lọ tú ilé mẹ́rin, wọ́n sì mú arábìnrin méjì, ìyẹn Nataliya Sorokina tó jẹ́ ẹni ọdún mẹ́tàlélógójì () àti Mariya Troshina tó jẹ́ ẹni ọdún mọ́kànlélógójì ().
Lẹ́yìn ọjọ́ méjì tí wọ́n mú wọn, Ilé Ẹjọ́ Leninsky rán àwọn arábìnrin wa lọ sí àtìmọ́lé títí di November , .
Àmọ́ nígbà tó di November , , Ilé Ẹjọ́ Leninsky fi oṣù mẹ́ta kún ọjọ́ táwọn arábìnrin wa máa lò látìmọ́lé, tó fi hàn pé wọ́n á wà níbẹ̀ títí di February ,  nìyẹn.
October , ní Kirov, Àgbègbè Kirov​—⁠Ó kéré tán, ilé mọ́kàndínlógún () ni wọ́n ya wọ̀.
Wọ́n mú àwọn alàgbà ìjọ márùn-ún, wọ́n sì fi wọ́n sí àtìmọ́lé kí wọ́n tó gbọ́ ẹjọ́ wọn.
Ọmọ ilẹ̀ Rọ́ṣíà ni mẹ́rin lára wọn (ìyẹn Maksim Khalturin, Vladimir Korobeynikov, Andrey Suvorkov àti Evgeniy Suvorkov) ẹnì kan tó kù, ìyẹn Andrzej Oniszczuk, jẹ́ ọmọ ilẹ̀ Poland.
Yàtọ̀ sí Dennis Christensen tó jẹ́ ọmọ ilẹ̀ Denmark, Arákùnrin Oniszczuk ló máa jẹ́ ẹnì kejì tó wá láti orílẹ̀-èdè míì táwọn aláṣẹ Rọ́ṣíà máa mú sílẹ̀ ní Rọ́ṣíà torí ohun tó gbà gbọ́ gẹ́gẹ́ bíi Kristẹni.
October , ní Dyurtyuli, Republic of Bashkortostan​—⁠Ó kéré tán, ilé mọ́kànlá () làwọn ọlọ́pàá ya wọ̀, wọ́n sì gba owó, káàdì tí wọ́n fi ń gbowó ní báǹkì, fọ́tò, àwọn lẹ́tà àdáni, kọ̀ǹpútà, fóònù alágbèéká àti síìmù.
Wọ́n mú Anton Lemeshev tó jẹ́ alàgbà, wọ́n sì fi sí àtìmọ́lé fún oṣù méjì kí wọ́n tó gbọ́ ẹjọ́ rẹ̀.
Nígbà tó di October , , wọ́n dá a sílẹ̀ kó máa lọ sílé, àmọ́ wọ́n ní kò gbọ́dọ̀ jáde nílé, títí di bá a ṣe ń sọ yìí.
Láìka báwọn agbófinró ṣe ń ya wọ ilé àwọn ará, tí wọ́n sì ń gbẹ́sẹ̀ lé àwọn ohun ìní wọn lọ́nà tí kò bófin mu, àwọn ará lọ́kùnrin lóbìnrin láwọn àgbègbè yìí ń ṣèrànwọ́ tí wọ́n lè ṣe fáwọn tó wà látìmọ́lé àti ìdílé wọn, wọ́n sì ń gbàdúrà fún wọn.
Títí tí ọ̀rọ̀ yìí fi máa yanjú, ẹgbẹ́ ará kárí ayé ò ní yéé bẹ Jèhófà torí gbogbo àwọn ìránṣẹ́ rẹ̀ olóòótọ́ tó wà ní Rọ́ṣíà, kódà, àá máa dárúkọ àwọn kan nínú àdúrà wa.​—Éfésù :.
Àwọn Èèyàn Ń Ti Dennis Christensen Lẹ́yìn Kárí Ayé Arákùnrin Dennis Christensen ti lo ohun tó lé ní ọgọ́rùn-ún márùn-ún àti mẹ́ẹ̀ẹ́dọ́gbọ̀n () ọjọ́ lẹ́wọ̀n torí pé ó ń ṣe ohun tó gbà gbọ́, ó sì ti fẹ́rẹ̀ẹ́ tó àádọ́ta () ìgbà tó ti fara hàn nílé ẹjọ́.
Ilé Ẹjọ́ Zheleznodorozhniy nílùú Oryol ní Rọ́ṣíà, tó ń gbọ́ ẹjọ́ Dennis, ti ṣètò ìgbẹ́jọ́ náà sí àárín oṣù December.
Bó tiẹ̀ jẹ́ pé ó ti lé ní ọdún kan ààbọ̀ tí Dennis ti wà ní àtìmọ́lé, síbẹ̀ ó ṣì ń láyọ̀, ó sì gbà pé nǹkan á dáa.
Kò sí àní-àní pé Jèhófà ń gbọ́ àìmọye àdúrà tí ẹgbẹ́ ará wa kárí ayé ń gbà nítorí arákùnrin yìí, ó sì ń fún un lókun.
Ọgọ́rọ̀ọ̀rún káàdì àtàwọn ìwé tí wọ́n yàwòrán sí ni Dennis ti rí gbà látọ̀dọ̀ àwọn Ẹlẹ́rìí Jèhófà bíi tiẹ̀ ní Rọ́ṣíà àtàwọn orílẹ̀-èdè míì, tí wọ́n ń fìyẹn sọ fún un pé àwọn nífẹ̀ẹ́ rẹ̀, gbágbáágbá làwọn sì wà lẹ́yìn rẹ̀.
Níbi ìgbẹ́jọ́ rẹ̀ tí wọ́n ṣe ní October , Dennis fi díẹ̀ lára àwọn káàdì àtàwọn àwòrán táwọn ọmọdé fi ránṣẹ́ sí i han àwọn èèyàn látinú ẹ̀wọ̀n onígíláàsì táwọn aláṣẹ dé e mọ́, kí gbogbo àwọn tó bá wá kí i lè rí i, kó sì fún wọn níṣìírí.
Lásìkò ìsinmi ní October , , tí ilé ẹjọ́ ń gbọ́ ẹjọ́ Dennis Christensen, ó ń fi díẹ̀ lára àwọn lẹ́tà ìṣírí táwọn ará fún un han àwọn èèyàn látinú ẹ̀wọ̀n onígíláàsì tí wọ́n dé e mọ́.
Kì í ṣe ẹgbẹ́ ará wa kárí ayé nìkan lọ̀rọ̀ Dennis ń ká lára, àwọn ẹlòmíì káàkiri ayé pàápàá ń sọ̀rọ̀ nípa rẹ̀.
Bí àpẹẹrẹ, ní July , , Iléeṣẹ́ Ẹ̀tọ́ Ọmọnìyàn tó fìkàlẹ̀ sílùú Moscow kéde pé àwọn olóṣèlú ló fi Dennis sẹ́wọ̀n.
Ní June , , Àjọ Tó Ń Rí sí Ẹ̀tọ́ Ọmọnìyàn ní Rọ́ṣíà sọ pé kí Ọ́fíìsì Olùpẹ̀jọ́ Ìjọba ṣèwádìí bóyá ó bófin mu láti máa fi àwọn Ẹlẹ́rìí Jèhófà sẹ́wọ̀n torí ohun tí wọ́n gbà gbọ́.
Nígbà tó tún di September , , Àjọ Orílẹ̀-èdè Amẹ́ríkà Tó Ń Rí sí Òmìnira Ẹ̀sìn Kárí Ayé forúkọ Dennis sílẹ̀ gẹ́gẹ́ bí “ẹni tí wọ́n rán lọ sẹ́wọ̀n torí ohun tí ẹ̀rí ọkàn rẹ̀ gbà gbọ́." Gbangba ni ìjọba orílẹ̀-èdè Rọ́ṣíà ti sọ ọ́ nílé ẹjọ́ pé báwọn ṣe gbẹ́sẹ̀ lé àwọn ibi táwọn Ẹlẹ́rìí Jèhófà ti ń ṣe ẹ̀sìn wọn ò túmọ̀ sí pé àwọn máa dí Ẹlẹ́rìí Jèhófà kọ̀ọ̀kan lọ́wọ́ kó má ṣe ohun tó gbà gbọ́.
Àwọn agbófinró ìjọba ìbílẹ̀ àti ti ìjọba àpapọ̀ ò tẹ̀ lé ohun tí ìjọba sọ yẹn, wọ́n sì ti ṣi òfin lò kí wọ́n lè mú Dennis àti ọ̀pọ̀ àwọn míì, kí wọ́n sì fẹ̀sùn “agbawèrèmẹ́sìn" kàn wọ́n.
Lọ́dún yìí, ọ̀pọ̀ ilé àwọn Ẹlẹ́rìí ni àwọn aláṣẹ ti ya wọ̀ káàkiri orílẹ̀-èdè náà.
Lọ́wọ́lọ́wọ́ báyìí àwọn ará wa lọ́kùnrin àti lóbìnrin mẹ́ẹ̀ẹ́dọ́gbọ̀n () ló wà lẹ́wọ̀n, àwọn méjìdínlógún () wà nílé, wọ́n ní wọn ò gbọ́dọ̀ jáde nílé, àwọn míì tó sì lé ní ogójì () ni wọn ò jẹ́ kó lómìnira lọ́nà kan tàbí òmíì.
Ohun tó bá tẹ̀yìn ìgbẹ́jọ́ Dennis yọ ló máa pinnu ohun tó máa ṣẹlẹ̀ sáwọn Ẹlẹ́rìí Jèhófà míì tí wọ́n lé ní àádọ́rùn-ún (), tí wọ́n wà láwọn àgbègbè tó tó ọgbọ̀n () ní Rọ́ṣíà, tí wọ́n ń retí èsì ìwádìí táwọn aláṣẹ ń ṣe lórí bóyá ọ̀daràn ni wọ́n lóòótọ́.
A mọ̀ pé àwọn ará wa kárí ayé ò ní dákẹ́ àdúrà sí Jèhófà, pé kó túbọ̀ máa pèsè okun fún àwọn ará wa tí wọ́n fẹ̀sùn kàn torí ohun tí wọ́n gbà gbọ́, kó sì máa bá wa gbé wọn ró, bí gbogbo wa ṣe ń retí ọjọ́ tó máa “mú kí a dájọ́ bó ṣe tọ́" fún wọn.​—⁠Lúùkù :⁠.
Àwọn Èèyàn Ń Ti Dennis Christensen Lẹ́yìn Kárí Ayé Ẹni Tí Ẹ̀rí Ọkàn Ò Jẹ́ Kó Ṣiṣẹ́ Ológun ní Azerbaijan Máa Pe Ẹjọ́ Kòtẹ́milọ́rùn sí Ilé Ẹjọ́ Gíga Jù Lọ Ní October , , Ilé Ẹjọ́ Kòtẹ́milọ́rùn nílùú Ganja lórílẹ̀-èdè Azerbaijan fọwọ́ sí ẹjọ́ tí ilé ẹjọ́ kan ti dá tẹ́lẹ̀ pé Arákùnrin Vahid Abilov, tó jẹ́ ọmọ ọdún mọ́kàndínlógún () jẹ̀bi torí pé ẹ̀rí ọkàn ò jẹ́ kó wọṣẹ́ ológun.
Bó tiẹ̀ jẹ́ pé wọn ò rán Vahid lọ sẹ́wọ̀n, wọ́n fi àwọn òfin máṣu-mátọ̀ kan dè é fún ọdún kan gbáko, tó túmọ̀ sí pé oríṣiríṣi nǹkan ni ò ní lè ṣe.
Bí àpẹẹrẹ, ọ̀sọ̀ọ̀sẹ̀ ló gbọ́dọ̀ máa yọjú sí agbófinró kan, wọn ò sì gbà á láyè kó kúrò ní Azerbaijan.
Vahid máa kọ̀wé pe ẹjọ́ kòtẹ́milọ́rùn sí Ilé Ẹjọ́ Gíga Jù Lọ báyìí, ìpele tó gbẹ̀yìn nìyẹn tó lè gbé ọ̀rọ̀ ẹ̀ dé lábẹ́ òfin ní Azerbaijan.
May  ni ìṣòro arákùnrin wa yìí ti bẹ̀rẹ̀.
Kò pẹ́ tó pé ẹni ọdún méjìdínlógún () ni wọ́n ní kó lọ sí iléeṣẹ́ ìjọba ní Aghdam tó ń rí sí bí àwọn èèyàn ṣe ń wọṣẹ́ ológun, tí wọ́n sì ń múra sílẹ̀ fún ogun.
Nígbà tó débẹ̀, ó fún wọn níwèé tó kọ, tó fi ṣàlàyé pé òun ò ní lè wọṣẹ́ ológun.
Ohun tó kọ rèé: “Ẹ̀rí ọkàn mi tí mo ti fi Bíbélì kọ́ ò ní jẹ́ kí n lè wọṣẹ́ ológun.
Kì í ṣe pé mò ń sá, tàbí pé mò ń ronú àtisá fún ojúṣe tó yẹ kí n ṣe fún ìlú.
Ohun tí mo kàn fẹ́ kẹ́ ẹ jọ̀ọ́ ṣe fún mi ni pé kẹ́ ẹ jẹ́ kí n ṣiṣẹ́ àṣesìnlú dípò iṣẹ́ ológun." Àmọ́ àwọn aláṣẹ ò gbà fún Vahid, nígbà tó di July , , wọ́n fẹ̀sùn kàn án pé ó ń sá fún iṣẹ́ ológun.
Nígbà tí Ilé Ẹjọ́ Kòtẹ́milọ́rùn nílùú Ganja ń gbọ́ ẹjọ́ náà, Arákùnrin Abilov tún ṣàlàyé ohun tó fà á tí òun ò fi fẹ́ wọṣẹ́ ológun.
Ó ka ìwé Àìsáyà : fún ilé ẹjọ́, ó sì ṣàlàyé pé àyẹ̀wò tí òun fúnra òun ṣe nínú Bíbélì jẹ́ kó dá òun lójú pé “kò tiẹ̀ yẹ kóun kọ́ bí wọ́n ṣe ń jà." Láìka gbogbo àlàyé tó ṣe sí, ilé ẹjọ́ sọ pé ó jẹ̀bi.
A ò tíì mọ̀ bóyá Ilé Ẹjọ́ Gíga Jù Lọ máa fọwọ́ sí i kó ṣe ohun tó fẹ́.
Nígbà tí orílẹ̀-èdè Azerbaijan dara pọ̀ mọ́ Ìgbìmọ̀ Ilẹ̀ Yúróòpù lọ́dún , wọ́n ṣàdéhùn pé àwọn máa ṣòfin tó máa fọwọ́ sí iṣẹ́ àṣesìnlú.
Àmọ́ wọn ò tíì mú àdéhùn náà ṣẹ.
Èyí ń mú kí àwọn ará wa máa kojú ìṣòro léraléra lórí ọ̀rọ̀ pé ẹ̀rí ọkàn ò jẹ́ kí wọ́n ṣiṣẹ́ ológun.
Lọ́wọ́ ìbẹ̀rẹ̀ ọdún yìí, ilé ẹjọ́ kan ní Azerbaijan tún dá Emil Mehdiyev tó jẹ́ ọ̀kan lára àwọn ará wa lẹ́bi torí pé ó kọ̀ láti wọṣẹ́ ológun, wọ́n sì sọ pé kó wà lábẹ́ àyẹ̀wò fún ọdún kan.
Òun náà ti pe ẹjọ́ kòtẹ́milọ́rùn sí Ilé Ẹjọ́ Gíga Jù Lọ.
Yàtọ̀ síyẹn, ẹjọ́ mẹ́rin ló ṣì wà ní Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù lórí ọ̀rọ̀ àwọn ará wa tí ẹ̀rí ọkàn ò jẹ́ kí wọ́n ṣiṣẹ́ ológun.
Láìka àwọn ìṣòro yìí sí, àwọn ará wa ò yéé gbára lé Jèhófà kó lè ràn wọ́n lọ́wọ́ láti má se dá sí ọ̀rọ̀ ogun.—Jòhánù :.
Ẹni Tí Ẹ̀rí Ọkàn Ò Jẹ́ Kó Ṣiṣẹ́ Ológun ní Azerbaijan Máa Pe Ẹjọ́ Kòtẹ́milọ́rùn sí Ilé Ẹjọ́ Gíga Jù Lọ
Àwọn Agbófinró ní Rọ́ṣíà Ya Wọ Ilé Àwọn Ẹlẹ́rìí Jèhófà Mẹ́jọ Nílùú Crimea Nírọ̀lẹ́ Friday, November , , nǹkan bí igba () agbófinró látọ̀dọ̀ Àwọn Ẹ̀ṣọ́ Aláàbò Ìjọba Orílẹ̀-èdè Rọ́ṣíà (ìyẹn FSB) ya wọ ilé àwọn Ẹlẹ́rìí Jèhófà mẹ́jọ nílùú Crimea.
Torí bí àwọn agbófinró tó fi nǹkan bojú, tó sì dira ogun yìí ṣe ya wọ ilé àwọn ará wa, ó kó ìpayà bá àwọn kan, jìnnìjìnnì sì bò wọ́n débi pé Ẹlẹ́rìí Jèhófà méjì ni ìfúnpá wọn ròkè gan-an, ó sì di dandan kí wọ́n gbé wọn lọ sílé ìwòsàn.
Ó dùn wá gan-an láti sọ fún yín pé gìrìgìrì àwọn ẹ̀ṣọ́ yìí tún jẹ́ kí oyún inú arábìnrin wa kan wálẹ̀.
Nígbà táwọn agbófinró yìí ń ya wọ ilé àwọn èèyàn, wọ́n ṣe arákùnrin kan tó ń jẹ́ Aleksandr Ursu ṣúkaṣùka.
Ẹni ọdún méjìdínlọ́gọ́rin () ni, wọ́n fún un mọ́ ògiri, wọ́n tì í lulẹ̀, wọ́n sì kó ṣẹkẹ́ṣẹkẹ̀ sí i lọ́wọ́.
Yàtọ̀ síyẹn, àwọn ọlọ́pàá tún da ìbéèrè bo àwọn Ẹlẹ́rìí míì.
Lọ́wọ́lọ́wọ́ báyìí, Arákùnrin Sergey Filatov (tó wà lápá ọ̀tún) nìkan ni wọ́n fẹ̀sùn ọ̀daràn kàn.
Àwọn aláṣẹ sọ pé ó jẹ̀bi ohun tó wà nínú Àpilẹ̀kọ , Abala , apá , nínú Òfin Ìwà Ọ̀daràn ti ilẹ̀ Rọ́ṣíà—tí Ìjọba Ilẹ̀ Rọ́ṣíà kàn nípá fún àwọn aláṣẹ ìlú Crimea pé wọ́n gbọ́dọ̀ tẹ̀ lé.
Ẹni ọdún mẹ́tàdínláàádọ́ta () ni arákùnrin àkọ́kọ́ nílùú Crimea tí wọ́n máa fẹ̀sùn kàn lábẹ́ òfin pé ó jẹ́ agbawèrèmẹ́sìn, ó sì ti bímọ mẹ́rin.
Bó tiẹ̀ jẹ́ pé ó máa ń kó àwọn ará wa lọ́kàn sókè tí wọ́n bá gbọ́ ìròyìn nípa báwọn agbófinró ṣe ń ya wọlé àwọn èèyàn, tí wọ́n sì ń ṣenúnibíni sí wọn, a nígboyà pé Jèhófà, Ọlọ́run wa, máa fún wa lókun láwọn ọjọ́ ìkẹyìn tó kún fún àdánwò yìí.—Aísáyà :.
Ìmìtìtì Ilẹ̀ Tó Lágbára ní Alaska Ní November , , ìmìtìtì ilẹ̀ tó lágbára ṣẹlẹ̀ nítòsí ìlú Anchorage, ìpínlẹ̀ Alaska.
Bí tiẹ̀ jẹ́ pé kò sẹ́ni tó bá ìmìtìtì ilẹ̀ náà lọ, àwọn oníròyìn sọ pé ó ba àwọn ọ̀nà jẹ́ gan-an.
Ẹ̀ka ọ́fíìsì wa ní Amẹ́ríkà ròyìn pé àwọn akéde méje fara pa díẹ̀ nígbà tí ìṣẹ̀lẹ̀ yìí wáyé.
Ilé mẹ́rìndínlógún () àwọn ará wa àti Gbọ̀ngàn Ìjọba méjì ló bà jẹ́.
Àwọn alábòójútó àyíká ṣètò bí àwọn ìjọ á ṣe máa pèsè oúnjẹ, aṣọ omi àti ilé fún àwọn ará tó nílò wọn.
Yàtọ̀ síyẹn, àwọn alàgbà tó wà lágbègbè náà ń fi Bíbélì tu gbogbo àwọn tí àjálù náà kàn nínú.
À ń rántí àwọn ará wa tí ìmìtìtì ilẹ̀ yìí kàn nínú àdúrà wa.
Ó dá wa lójú pé Jèhófà máa jẹ́ agbára àti ibi ààbò fún àwọn èèyàn rẹ̀ bí wọ́n ṣe ń gbẹ́kẹ̀ lé e.—Sáàmù :, .
Wọ́n Dá Àwọn Arákùnrin Wa Sílẹ̀ Lẹ́wọ̀n ní Korea Ẹ̀ka ọ́fíìsì wa ní Korea ti fi tó wa létí pé ní November , , mẹ́tàdínlọ́gọ́ta () nínú àwọn ará wa ni ìjọba dá sílẹ̀ lẹ́wọ̀n, tí wọ́n sì pa dà sọ́dọ̀ àwọn mọ̀lẹ́bí wọn.
Gbogbo ẹgbẹ́ ará kárí ayé ló ń yọ̀ torí ohun tá a ti ń retí tipẹ́ ló ṣẹlẹ̀ yìí, a dúpẹ́ lọ́wọ́ Jèhófà tó ṣojúure sí wa, tó sì bù kún wa.​—⁠Nọ́ńbà :​-.
À ń gbàdúrà fún àwọn arákùnrin mẹ́jọ tó kù lẹ́wọ̀n, a retí pé àwọn aláṣẹ máa dá wọn sílẹ̀ tí wọ́n bá ti lo oṣù mẹ́fà nínú ẹ̀wọ̀n ọdún kan ààbọ̀ tí ìjọba dá fún wọn.
Àwọn arákùnrin tí wọ́n ṣẹ̀ṣẹ̀ dá sílẹ̀ pa dà sọ́dọ̀ àwọn òbí wọn (lọ́tùn-ún, lósì).
Àwọn oníròyìn ń fọ̀rọ̀ wá arákùnrin kan lẹ́nu wò níwájú ìta ọgbà ẹ̀wọ̀n náà (àárín).
Ìṣọ̀kan àti Aájò Àlejò Wà Láàárín Àwọn Ẹlẹ́rìí Jèhófà Nígbà Àkànṣe Àpéjọ ní Ukraine Ní July  sí , , àwọn Ẹlẹ́rìí Jèhófà lórílẹ̀-èdè Ukraine kí ẹgbẹẹgbẹ̀rún àwọn ará káàbọ̀ síbi àkànṣe àpéjọ tó wáyé ní ìlú Lviv, lórílẹ̀-èdè Ukraine.
Ó ju ẹgbẹ̀rún mẹ́ta ó lé ọgọ́rùn-ún mẹ́ta (,) èèyàn láti orílẹ̀-èdè mẹ́sàn-án tó wá sí Ukraine láti wá gbádùn ètò tó dá lórí Bíbélì náà, àkòrí ètò náà ni “Jẹ́ Onígboyà"! Àwọn ará ní Ukraine sì ṣaájò wọn gan-an.
Oṣù April  ni wọ́n ti bẹ̀rẹ̀ sí í múra sílẹ̀ fún àpéjọ náà, lóṣù mẹ́ẹ̀ẹ́dógún () tó tẹ̀ lé e, àwọn ará tó wà lágbègbè náà yọ̀ǹda ara wọn láti ṣètò àpéjọ náà àti bí wọ́n ṣe máa bójú tó àwọn tó máa wá sí àpéjọ náà.
Àwọn tó wá síbi àpéjọ náà rí lára àwọn àṣà tó ṣàrà ọ̀tọ̀ táwọn èèyàn ilẹ̀ Ukraine ní, irú bí ijó àti orin wọn àtàwọn oúnjẹ ìbílẹ̀ wọn.
Wọ́n ṣètò báwọn èèyàn ṣe máa lọ síbi tí wọ́n ń ko àwọn nǹkan ìṣẹ̀ǹbáyé sí, àwọn ilé ńlá ayé àtijọ́ àti bí wọ́n ṣe máa lọ wo lára òkè Carpathian tó jẹ́ àwòṣífìlà.
Ètò kan tó tún ṣàrà ọ̀tọ̀ ni báwọn tó wá ṣe láǹfààní láti bá àwọn ará ní Ukraine lọ sóde ẹ̀rí.
Pápá ìṣeré kan ní ìlú Lviv ni wọ́n ti ṣe àpéjọ náà, àwọn tó wá síbẹ̀ sì ju ẹgbẹ̀rún mẹ́ẹ̀ẹ́dọ́gbọ̀n (,).
Wọ́n tàtaré àwọn apá tó jẹ́ lájorí nínú àpéjọ náà sí pápá ìṣeré mẹ́ẹ̀ẹ́dógún () míì àti ọ̀pọ̀lọpọ̀ Gbọ̀ngàn Ìjọba káàkiri orílẹ̀-èdè náà, iye gbogbo àwọn tó wá sí àpéjọ náà lé ní ẹgbẹ̀rún lọ́nà márùnlélọ́gọ́fà (,), àwọn ẹgbẹ̀rún kan ọgọ́rùn-ún mẹ́rin ó lé ogún (,) ló sì ṣèrìbọmi.
Ivan Riher tó jẹ́ aṣojú ẹ̀ka ọ́fíìsì ní Ukraine, sọ pé: “A ti ń fojú sọ́nà fún àpéjọ pàtàkì yìí, ó sì ń wù wá láti kí àwọn ará láti àwọn orílẹ̀-èdè míì káàbọ̀.
A gbádùn bí a ṣe fi àwọn nǹkan ilẹ̀ wa ṣe àwọn tó wá lálejò, èyí sì mú ká rí bí ìṣọ̀kan àti ìgboyà tó wà láàárín àwọn ará wa kárí ayé ṣe ń pọ̀ sí i."—Sáàmù :.
Iye àwọn tó wá sí pápá ìṣeré náà ní ìlú Lviv jẹ́ ,.
Ọ̀kan lára àwọn tó dàgbà jù lọ nínú àwọn , tó ṣèrìbọmi.
Ọ̀kan lára àwọn ọ̀dọ́ tó ṣèrìbọmi ní àpéjọ náà.
Wọ́n pín àwọn ará tó wà ní Ukraine mọ́ àwọn tó wá láti ilẹ̀ míì kí wọ́n lè jọ ṣiṣẹ́ lóde ẹ̀rí bí wọ́n ṣe ń pe àwọn aráàlú síbi àpéjọ náà.
Ẹ̀ka ọ́fíìsì gba Lviv Opera House tó ní gbàgede tó tóbi jù ní ìlú náà.
Àwọn tó wá sí àpéjọ náà gbádùn orin àti ijó ìbílẹ̀ àwọn ará ilẹ̀ Ukraine.
Orin “Jèhófà Ni Orúkọ Rẹ" ni wọ́n fi parí ètò tí wọ́n ṣe nírọ̀lẹ́ náà.
Àwọn ará lórílẹ̀-èdè Ukraine ń jó ijó Romany ní Ilé Ńlá Svirzh.
Àwọn ará lórílẹ̀-èdè Ukraine lo àwọn àkọlé níparí àpéjọ náà láti fi hàn pé àwọn nífẹ̀ẹ́ àwọn ará tó wá láti àwọn ilẹ̀ míì.
Àwọn Ilé Ẹjọ́ Gíga ní Uzbekistan Dájọ́ Pé Àwọn Ẹlẹ́rìí Jèhófà Lẹ́tọ̀ọ́ Láti Ní Àwọn Ìwé Tó Dá Lórí Bíbélì
Láàárín oṣù mẹ́fà, bẹ̀rẹ̀ láti March , Ilé Ẹjọ́ Gíga Jù Lọ ní Uzbekistan àti Ilé Ẹjọ́ Ìjọba Karakalpakstan, agbègbè kan tó ní ìjọba tiẹ̀ lọ́tọ̀ ní Uzbekistan, sọ nínú àwọn ẹjọ́ kan tí wọ́n dá pé àwa Ẹlẹ́rìí Jèhófà lómìnira lábẹ́ òfin láti jọ́sìn.
Ilé Ẹjọ́ Gíga Jù Lọ yí ìdájọ́ mẹ́rin táwọn ilé ẹjọ́ kan ti ṣe fáwọn ará wa tẹ́lẹ̀ pa dà, Ilé Ẹjọ́ Ìjọba sì tún yí ẹjọ́ kan pa dà láfikún sí àwọn ẹjọ́ mẹ́rin náà.
Timur Satdanov, ọ̀kan lára àwọn ará wa tí Ilé Ẹjọ́ Gíga Jù Lọ dá láre ní Uzbekistan.
Ohun tó ṣẹlẹ̀ ni pé àwọn aláṣẹ gba àwọn ìwé tó dá lórí Bíbélì àtàwọn ẹ̀rọ alágbèéká tí Bíbélì wà nínú wọn lọ́wọ́ àwọn èèyàn, àwọn ọlọ́pàá ṣèwádìí nípa wọn, wọ́n sì gbé ọ̀rọ̀ náà lọ sí ilé ẹjọ́.
Àwọn ilé ẹjọ́ tó kọ́kọ́ gbọ́ ẹjọ́ náà dá àwọn ará wa lẹ́bi, wọ́n sì bu owó ìtanràn lé wọn, torí wọ́n gbà pé àwọn ará náà ti rú òfin táwọn kan sọ pé ó kà á léèwọ̀ fún ẹnikẹ́ni láti máa pín ìwé ẹ̀sìn kiri.
Àmọ́ a dúpẹ́ pé, ilé ẹjọ́ gíga dá àwọn ará wa láre lẹ́nu àìpẹ́ yìí, wọn ò sì ní sanwó ìtanràn náà mọ́.
Timur Satdanov tó wà lára àwọn Ẹlẹ́rìí tí ilé ẹjọ́ ti kọ́kọ́ dá lẹ́bi kọ lẹ́tà sí ààrẹ orílẹ̀-èdè náà láti dúpẹ́ lọ́wọ́ rẹ̀ fún bí Ilé Ẹjọ́ Gíga Jù Lọ ṣe dá wọn láre.
Arákùnrin Satdanov sọ bó ṣe mọyì ohun tó ṣẹlẹ̀ yìí, ó sì sọ pé òun àtàwọn Ẹlẹ́rìí tó kù á máa gbàdúrà fún “àwọn tó wà ní ipò gíga" kí àwọn lè ‘máa gbé ìgbé ayé tó pa rọ́rọ́ nìṣó pẹ̀lú ìbàlẹ̀ ọkàn, bí àwọn ṣe ń fi gbogbo ọkàn àwọn sin Ọlọ́run, tí àwọn sì ń fọwọ́ pàtàkì mú nǹkan." ( Tímótì :⁠) Igbá kejì ọ̀gá ní Ọ́fíìsì Àwọn Adájọ́ Tó Ń Bójú Tó Àwọn Ẹjọ́ Ìjọba ní Ilé Ẹjọ́ Gíga Jù Lọ sọ pé wọ́n rí lẹ́tà náà, wọ́n jíròrò ohun tó wà nínú rẹ̀, àwọn sì fi í sọ́kàn.
Inú àwa Ẹlẹ́rìí Jèhófà kárí ayé dùn sí ohun tó ṣẹlẹ̀ yìí, a sì dúpẹ́ lọ́wọ́ àwọn aláṣẹ, àmọ́ a fi ọpẹ́ tó ga jù fún Jèhófà pé ó tọ́ wa sọ́nà, ó sì tì wá lẹ́yìn “bí a ṣe ń gbèjà ìhìn rere, tí a sì ń fìdí rẹ̀ múlẹ̀ lọ́nà òfin.’—Fílípì :.
Ìmìtìtì Ilẹ̀ Wáyé ní Àríwá Ilẹ̀ Haiti Ní Saturday, October , , ìmìtìtì ilẹ̀ kan tó lágbára wáyé ní agbègbè àríwá ilẹ̀ Haiti, ó pa èèyàn mẹ́tàdínlógún (), ó sì ju ọgọ́rùn-ún mẹ́ta () tó fara pa.
Ìròyìn tá a gbọ́ fi hàn pé kò sí ìkankan lára àwọn ará wa tó kú; àmọ́ àwọn méjì ṣèṣe.
Ìròyìn tá a kọ́kọ́ gbọ́ látọ̀dọ̀ àwọn alábòójútó àyíká fi hàn pé ilé mẹ́rìnlélógójì () àti Gbọ̀ngàn Ìjọba mẹ́rin ló bà jẹ́.
Ní ìlú Port-de-Paix, nǹkan bí àádọ́ta () àwọn ará àti ìdílé wọn ló ní láti kúrò níbi tí wọ́n ń gbé torí àwọn ilé náà lè wó nígbàkigbà.
Àwọn ará inú ìjọ tó wà lágbègbè náà ló ń tójú àwọn ìdílé yìí.
Ọ̀kan lára Ìgbìmọ̀ Ẹ̀ka nílẹ̀ Haiti pẹ̀lú arákùnrin méjì tó ń ṣiṣẹ́ ní Ẹ̀ka Tó Ń Yàwòrán Ilé Tó sì Ń Kọ́ Ọ lọ sáwọn ibi tí àjálù náà ti ṣẹlẹ̀ kí wọ́n lè mọ bó ṣe tó, kí wọ́n sì fún àwọn ara níṣìírí.
Ìgbìmọ̀ Tó Ń Ṣètò Ìrànwọ́ Nígbà Àjálù ti bẹ̀rẹ̀ iṣẹ́ níbẹ̀ láti pèsè àwọn nǹkan tó ṣe pàtàkì.
Ọkàn wa wà lọ́dọ̀ àwọn ará wa ní Haiti, a sì ń gbàdúrà fún wọn.
A dúpẹ́ pé Baba wa ọ̀run ti ṣèlérí pé ìfẹ́ òun tí kìí yẹ̀ máa tu àwọn olóòótọ́ ìránṣẹ́ òun nínú.—Sáàmù :.
Ilé Iṣẹ́ Ìjọba Thailand “Gbóríyìn àti Òṣùbà" Fáwọn Ẹlẹ́rìí Jèhófà Nílẹ̀ Peru Torí Wọ́n Ṣèrànwọ́ Fáwọn Ọmọ Ilẹ̀ Thailand Tó Wà Lẹ́wọ̀n Ní June , , àwọn aṣojú Ilé Iṣẹ́ Ìjọba ilẹ̀ Thailand ní Peru wá sí ẹ̀ka ọ́fíìsì àwa Ẹlẹ́rìí Jèhófà tó wà ní Lima, tó jẹ́ olú ìlú ilẹ̀ Peru.
Wọ́n dìídì wá ni láti dúpẹ́ lọ́wọ́ àwọn ará wa torí pé wọ́n ṣèrànwọ́ fún àwọn ọmọ ilẹ̀ Thailand tó wà lẹ́wọ̀n nílẹ̀ Peru.
Ọdún  làwọn Ẹlẹ́rìí Jèhófà ní Peru ti bẹ̀rẹ̀ sí í lọ wo àwọn ẹlẹ́wọ̀n kí wọ́n lè kọ́ wọn lẹ́kọ̀ọ́ Bíbélì.
Àmọ́ látọdún , àwọn ará bẹ̀rẹ̀ sí í lọ sí ọgbà ẹ̀wọ̀n kan tí àwọn ọmọ ilẹ̀ Thailand wà.
Inú aṣojú ilẹ̀ Thailand yìí dùn gan-an sí ìfẹ́ táwọn ará dìídì fi hàn yìí, ló bá kàn sí ẹ̀ka ọ́fíìsì pé òun máa fẹ́ wá síbẹ̀.
Àwọn ará lọ́kùnrin àti lóbìnrin ń jáde bọ̀ láti ọgbà ẹ̀wọ̀n kan tí wọ́n ti lọ kọ́ àwọn ẹlẹ́wọ̀n lẹ́kọ̀ọ́ Bíbélì.
Àwọn tí wọ́n wá láti ọ́fíìsì ìjọba ni Ọ̀gbẹ́ni Angkura Kulvanij tó jẹ́ aṣojú mínísítà; Ọ̀gbẹ́ni Pathompong Singthong tó jẹ́ akọ̀wé àgbà àti Pradthana Pongudom tó jẹ́ olùrànlọ́wọ́ aṣojú ilé iṣẹ́.
Bí wọ́n ṣe ń rìn káàkiri ẹ̀ka ọ́fíìsì náà, àwọn arákùnrin tó wà nínú Ìgbìmọ̀ Ẹ̀ka jẹ́ kí wọ́n rí iṣẹ́ ribiribi tí à ń ṣe lẹ́nu iṣẹ́ ìtumọ̀, lára ẹ̀ ni bá a ṣe ń túmọ̀ àwọn ìtẹ̀jáde wa sí èdè ìbílẹ̀ mẹ́sàn-án.
Àwọn aṣojú Ilé Iṣẹ́ Ìjọba Thailand ń wo arákùnrin kan bó ṣe ń túmọ̀ ìtẹ̀jáde wa sí Èdè Àwọn Adití Lọ́nà ti Peru.
Nínú lẹ́tà tí wọ́n kọ láti ọ́fíìsì ìjọba sí ẹ̀ka ọ́fíìsì wa, wọ́n sọ pé, wọ́n “gbóríyìn àti òṣùbà" fún àwọn ará wa lórí iṣẹ́ takuntakun tí wọ́n ṣe láti ṣèrànwọ́ fún “àwọn aláìní àtàwọn tí ò léèyàn ní Peru, láìka ohun tí wọ́n gbà gbọ́ àti àṣà wọn sí." Ilé iṣẹ́ ìjọba tún sọ̀rọ̀ nípa “iṣẹ́ ribiribi àti ìtìlẹyìn táwọn òṣìṣẹ́ Association of Jehovah’s Witnesses ní ẹ̀ka ọ́fíìsì Peru ń ṣe láti ṣèrànwọ́ fún àwọn ọmọ ilẹ̀ Thailand tó wà lẹ́wọ̀n nílẹ̀ Peru." Ohun táwọn ará wa ní Peru ń ṣe jẹ́ ká rí àyípadà rere tó máa ń wáyé tá a bá ń kọ́ gbogbo èèyàn lẹ́kọ̀ọ́ Bíbélì.— Kọ́ríńtì :.
Wọ́n Parọ́ Mọ́ Àwọn Ẹlẹ́rìí Jèhófà ní Rọ́ṣíà Pé Wọ́n Ká Ohun Ìjà Mọ́ Wọn Lọ́wọ́ Tí Wọ́n Fi Ń Ṣiṣẹ́ Agbawèrèmẹ́sìn Àwọn ilé iṣẹ́ oníròyìn bíi mélòó kan gbé ìròyìn kan jáde pé, nígbà táwọn aláṣẹ ń wo ilé àwọn èèyàn ní agbègbè Kirov lórílẹ̀-èdè Rọ́ṣíà, wọ́n rí àwọn ohun kan tí wọ́n pè ní ohun ìjà tó jẹ́ ti àwọn Ẹlẹ́rìí Jèhófà.
Àmọ́ ẹni tí wọ́n rí ohun tí wọ́n pè ní ohun ìjà yìí nílé rẹ̀ kìí ṣe Ẹlẹ́rìí Jèhófà.
Àwọn àdó olóró tí wọ́n lò kù nígbà Ogun Àgbáyé Kejì ni ohun ìjà tí wọ́n láwọn rí yìí, méjì nínú wọn jẹ́ èyí tí wọ́n máa ń jù, ọ̀kan tó kù sì jẹ́ èyí tí wọ́n ń rì mọ́lẹ̀.
Gbogbo wọn ló ti dípẹtà, tí wọn ò sì ṣeé lò mọ́.
Ẹlẹ́rìí Jèhófà ni ìyàwó onílé yìí, kódà òun gan-an ò mọ̀ pé ọkọ òun nírú àwọn nǹkan bẹ́ẹ̀ lọ́wọ́.
Ọ̀gbẹ́ni tó ni àwọn nǹkan yìí ti fìgbà kan jẹ́ ọ̀gá nínú àwùjọ àwọn tó máa ń wá òkú àwọn ọmọ ogun tó kú nígbà Ogun Àgbáyé Kejì kí wọ́n lè sin wọ́n bó ṣe yẹ.
Tí wọ́n bá ń ṣiṣẹ́ lọ́wọ́, wọ́n sábà máa ń rí àwọn nǹkan tí wọ́n fi jagun nígbà yẹn, títí kan àwọn ohun ìjà tí kò wúlò mọ́.
Bí àwọn aláṣẹ nílẹ̀ Rọ́ṣíà ṣe ń hùmọ̀ irọ́ kí wọ́n lè bà wá lórúkọ jẹ́ pé a kìí ṣe èèyàn àlàáfíà yìí ń rán wa létí ọ̀rọ̀ tí Jésù sọ pé àwọn alátakò máa “parọ́ oríṣiríṣi ohun burúkú mọ́" àwọn ọmọlẹ́yìn òun.—Mátíù :.
Òjò Àrọ̀ọ̀rọ̀dá Fa Omíyalé ní Nàìjíríà Òjò àrọ̀ọ̀rọ̀dá ti fa omíyalé lọ́pọ̀ ibi ní àárín gbùngbùn orílẹ̀-èdè Nàìjíríà àti láwọn agbègbè tó wà ní gúúsù.
Odò Benue àti odò Niger, àwọn odò méjèèjì tó la orílẹ̀-èdè náà já ti kún kọjá ààlà wọn, èyí ti lé ọ̀pọ̀ èèyàn kúrò níbi tí wọ́n ń gbé, ó sì lé ní ọgọ́rùn-ún () èèyàn tó pa.
Ìròyìn tá a kọ́kọ́ gbọ́ sọ pé kò sí ìkankan lára àwọn ará wa tó bá àjálù náà lọ tàbí tó fara pa.
Àmọ́, ó kéré tán, ẹgbẹ̀rún méjì (,) akéde ni omíyalé náà lé kúrò níbi tí wọ́n ń gbé, ó sì ju ẹgbẹ̀rún kan (,) lára wọn tó nílò ìrànlọ́wọ́.
Èyí tó pọ̀ jù lára àwọn tó sá kúrò nílé wọn yìí ló ti ń gbé lọ́dọ̀ àwọn ará láwọn agbègbè tí àjálù náà ò dé.
A ti ní kí Ìgbìmọ̀ Tó Ń Ṣètò Ìrànwọ́ Nígbà Àjálù bẹ̀rẹ̀ iṣẹ́ láti pèsè àwọn nǹkan tí àwọn ará nílò, kí wọ́n sì fún wọn níṣìírí nípa tẹ̀mí.
Méjì lára Ìgbìmọ̀ Ẹ̀ka ní Nàìjíríà àti alábòójútó àyíká kan pẹ̀lú àwọn arákùnrin tó ń ṣiṣẹ́ ní Ẹ̀ka Iṣẹ́ Ìsìn àti Ẹ̀ka Tó Ń Yàwòrán Ilé Tó sì Ń Kọ́ Ọ lọ ṣèbẹ̀wò sọ́dọ̀ àwọn akéde tó wà láwọn agbègbè tọ́rọ̀ kàn, láti ràn wọ́n lọ́wọ́.
Bó tiẹ̀ jẹ́ pé àjálù yìí ti fa ọ̀pọ̀lọpọ̀ ìṣòro, Baba wa ọ̀run, Jèhófà, ṣì ‘ni odi ààbò wa ní àkókò wàhálà.—Sáàmù :.
A Wàásù Lákànṣe Níbi Térò Pọ̀ sí Nígbà Eré Ìdárayá Òlíńpíìkì Tó Wáyé ní Ajẹntínà Lọ́dún
Ní October  sí , , àwọn ará wa wàásù lákànṣe láwọn ibi térò pọ̀ sí nígbà Eré Ìdárayá Òlíńpíìkì Ọdún  tó wáyé ní ìlú Buenos Aires, lórílẹ̀-èdè Ajẹntínà.
Àwọn eléré ìdárayá láti erékùṣù Saint Kitts àti Nevis wá síbi àtẹ náà.
Ọgọ́rọ̀ọ̀rún ìtẹ̀jáde làwọn èèyàn ń gbà lójoojúmọ́ lásìkò ìwàásù àkànṣe náà.
Àwọn tó kópa nínú eré ìdárayá tó wà fáwọn ọ̀dọ́ náà lé ní ẹgbẹ̀rún mẹ́rin (,), wọ́n wá láti igba ó lé mẹ́fà () orílẹ̀-èdè, àwọn èèyàn gbà pé eré ìdárayá yìí ló tóbi jù lọ láyé, torí oríṣiríṣi eré ìdárayá tó wà fáwọn ọ̀dọ́ tí ọjọ́ orí wọn wà láàárín ọdún mẹ́ẹ̀ẹ́dógún () sí méjìdínlógún () ni wọ́n ṣe níbẹ̀.
Kí ọ̀pọ̀ àwọn eléré ìdárayá àtàwọn àlejò tó wá láti oríṣiríṣi ilẹ̀ yìí lè gbọ́ nípa ẹ̀kọ́ Bíbélì, ó ju ẹgbẹ̀rún mẹ́fà ó lé ọgọ́rùn-ún mẹ́rin (,) Ẹlẹ́rìí Jèhófà tó kópa nínú ìwàásù náà.
Àwọn ará wa lo ọgọ́rùn-ún mẹ́ta ó lé àádọ́rùn-ún () àtẹ ìwé ní nǹkan bí ibi ọgọ́rùn-ún () ọ̀tọ̀ọ̀tọ̀.
Torí pé àwọn ọ̀dọ́ ni eré ìdárayá náà wà fún, àwọn ará lo ìwé Awọn Ìbéèrè Tí Awọn Ọ̀dọ́ Ń Béèrè​—⁠Awọn Ìdáhùn Tí Ó Gbéṣẹ́ apá méjèèjì àti ìwé pẹlẹbẹ Ìdáhùn Àwọn Ìbéèrè  Táwọn Ọ̀dọ́ Ń Béèrè.
Àwọn ìwé náà wà níbẹ̀ lóríṣiríṣi èdè, irú bíi Lárúbáwá, Chinese, Gẹ̀ẹ́sì, Faransé, German, Korean, Potogí, Russian, Sípáníìṣì àti Èdè Àwọn Adití Lọ́nà ti Ajẹntínà.
Nǹkan bí ọgọ́rùn-ún méje ó lé àádọ́rùn-ún () ìtẹ̀jáde làwọn èèyàn ń gbà lójoojúmọ́ lásìkò eré ìdárayá náà.
Inú àwọn ará tó kópa nínú iṣẹ́ ìwàásù náà dùn gan-an láti sọ ìrètí tó wà nínú Bíbélì fún tọmọdé tàgbà.—Sáàmù :.
Àwọn Ẹlẹ́rìí Jèhófà Ṣèrànwọ́ Fáwọn Tí Omíyalé Dà Láàmú ní Japan
Ó lé ní ẹgbẹ̀rún mẹ́tàdínláàádọ́ta (,) àwọn ará wa tó ń gbé láwọn agbègbè tó wà ní ìwọ̀ oòrùn orílẹ̀-èdè Japan tí omíyalé ti ṣọṣẹ́ lóṣù July .
Kò pẹ́ lẹ́yìn náà tí àwọn ẹgbẹ̀rún mẹ́rin ó lé ọgọ́rùn-ún mẹ́sàn (,) tó yọ̀ǹda ara wọn láti ṣèrànwọ́ fi bẹ̀rẹ̀ iṣẹ́, wọ́n palẹ̀ ìdọ̀tí mọ́ kúrò nínú ilé àwọn ará àtàwọn Gbọ̀ngàn Ìjọba tó bà jẹ́, wọ́n sì tún wọn ṣe.
Àwọn ará yọ̀ǹda ara wọn láti palẹ̀ ìdọ̀tí mọ́ kúrò nínú Gbọ̀ngàn Ìjọba tó wà lókè.
Àwọn Ìgbìmọ̀ Tó Ń Ṣètò Ìrànwọ́ Nígbà Àjálù ṣètò bí àwọn ará ṣe palẹ̀ ìdọ̀tí mọ́ kúrò nínú Gbọ̀ngàn Ìjọba mẹ́sàn-án tí omíyalé náà bà jẹ́, wọ́n sì tún àwọn Gbọ̀ngàn Ìjọba náà ṣe.
Ní báyìí, àtúnṣe ń lọ lọ́wọ́ lórí Gbọ̀ngàn Ìjọba kan.
Bákan náà, ilé mẹ́rìnlélọ́gọ́sàn-án () àwọn ará wa ni wọ́n ti parí àtúnṣe rẹ̀ tàbí tí wọ́n ti tún ṣe díẹ̀ kó lè ṣeé gbé, àwọn ilé mọ́kànlá míì sì wà tí wọ́n ṣètò láti tún ṣe lọ́dún yìí.
Àwòrán Gbọ̀ngàn Ìjọba kan ṣáájú àti lẹ́yìn tí wọ́n tún un ṣe.
Àwòrán ìdílé Abe láti agbègbè Ehime lẹ́yìn táwọn ará parí títún ilé wọn tí omíyalé bà jẹ́ ṣe.
Ìdílé Taro àti Keiko Abe wà lára àwọn tí wọ́n ràn lọ́wọ́, ọmọ mẹ́ta ni wọ́n bí, agbègbè Ehime ni wọ́n sì ń gbé.
Ọjọ́ mẹ́ta péré lẹ́yìn tí omíyalé ba ilé wọn jẹ́, àwọn ará láti àyíká ibẹ̀ dé, wọ́n sì tún ilé náà ṣe, kódà wọ́n tún ilẹ̀ ilé náà ṣe torí omíyalé ti bà á jẹ́.
Kò mọ síbẹ̀ o, àwọn ará lágbègbè náà tún fún àwọn ọmọ wọn ní àwọn bẹ́ẹ̀dì àtàwọn tábìlì tuntun.
Ní September , , Arákùnrin Geoffrey Jackson tó jẹ́ ara Ìgbìmọ̀ Olùdarí wá sí orílẹ̀-èdè Japan fún iṣẹ́ kan, ó sì fìyẹn sọ àsọyé kan níbi ìpàdé àkànṣe láti fún àwọn ará níṣìírí, Gbọ̀ngàn Ìjọba kan ní ìlú Okayama ni wọ́n ti ṣèpàdé náà.
Àpapọ̀ iye àwọn ará tó wá sípàdé náà jẹ́ ẹgbẹ̀rún mẹ́rìndínlógójì ó lé ọgọ́rùn-ún mẹ́fà àti mọ́kànléláàádọ́rùn-ún (,), lára wọn wá láti àwọn ibi tí ìjì líle àti ìmìtìtì ilẹ̀ ti ṣọṣẹ́ nígbà kan náà lẹ́nu àìpẹ́ yìí ní Japan, wọ́n gbọ́ bí Arákùnrin Jackson ṣe ṣàlàyé bí Jèhófà ṣe máa ń bójú tó àwọn èèyàn Rẹ̀, tó sì máa ń tù wọ́n nínú lásìkò wàhálà.
Arákùnrin Jackson tún fi àsìkò náà bá ọ̀kọ̀ọ̀kan àwọn tí àjálù náà kàn sọ̀rọ̀ ìtùnú.
Àwa àtàwọn ará wa ní Japan ń dúpẹ́ pé a wà nínú ètò Jèhófà, tó ń fìfẹ́ ṣe nǹkan, tó sì jẹ́ ká mọ bí ọ̀rọ̀ wa ṣe jẹ Baba wa ọ̀run lọ́kàn tó.— Kọ́ríńtì :, .
Arákùnrin Geoffrey Jackson tó wà lára Ìgbìmọ̀ Olùdarí wà pẹ̀lú arábìnrin kan ní Okayama tí omíyalé ti ba nǹkan jẹ́ ní ìwọ̀ oòrùn Japan lóṣù July .
Ilé Ẹjọ́ Gíga Jù Lọ Nílẹ̀ South Korea Dá Ẹjọ́ Mánigbàgbé Ní Thursday, November , , Ilé Ẹjọ́ Gíga Jù Lọ Nílẹ̀ South Korea dájọ́ pé ẹni tí ẹ̀rí ọkàn rẹ̀ ò bá jẹ́ kó ṣiṣẹ́ ológun ò hùwà ọ̀daràn kankan.
Àwọn adájọ́ mẹ́rin ò fara mọ́ ìdájọ́ yìí, àmọ́ àwọn mẹ́sàn-án ló fara mọ́ ọ.
Ní báyìí, wọ́n máa fàyè gba ẹni tí ẹ̀rí ọkàn rẹ̀ ò bá gbà á láyè láti ṣiṣẹ́ ológun nítorí ẹ̀sìn rẹ̀.
Àwọn ilé ẹjọ́ lóríṣiríṣi nílẹ̀ Korea sì lè tẹ̀ lé ìdájọ́ mánigbàgbé tí Ilé Ẹjọ́ Gíga Jù Lọ ṣe yìí, kí wọ́n sì dá àwọn ará wa tó lé ní ọgọ́rùn-ún mẹ́sàn () láre nígbà tí wọ́n bá ń gbọ́ ẹjọ́ wọn tó wà nílẹ̀.
Ní oṣù mélòó kan sẹ́yìn, Ilé Ẹjọ́ Ìjọba Korea dájọ́ pé tó bá fi máa di oṣù December , kí ìjọba ti ṣètò iṣẹ́ àṣesìnlú míì fún àwọn tí ẹ̀rí ọkàn wọn ò jẹ́ kí wọ́n ṣiṣẹ́ ológun.
Inú wa dùn, a sì yin Jèhófà nítorí ìdájọ́ tó ṣàrà ọ̀tọ̀ yìí.
Omíyalé ní Gúúsù Ilẹ̀ Faransé Òjò tó rọ̀ ní October  àti ,  pọ̀ gan-an láwọn agbègbè gúúsù ilẹ̀ Faransé, ó sì fa omíyalé tó gbẹ̀mí ó kéré tán, èèyàn mẹ́wàá.
Ẹ̀ka ọ́fíìsì wa nílẹ̀ Faransé sọ pé àlàáfíà ni gbogbo àwọn ará tó ń gbé lágbègbè náà wà, bó tiẹ̀ jẹ́ pé wọ́n ní láti kó àwọn ìdílé kan kúrò níbi tí wọ́n ń gbé torí omíyalé.
Àwọn ará kan sọ bí omíyalé náà ṣe kàn wọ́n, wọ́n ní ó ba àwọn nǹkan wọn jẹ́ díẹ̀, kódà àwọn ilé mẹ́ta kan wà tó bà jẹ́.
Ẹ̀ka Tó Ń Ṣètò Ìrànwọ́ Nígbà Àjálù sì ti ń pèsè ohun táwọn ará nílò fún wọn.
Ó dá wa lójú pé ọwọ́ agbára Ọlọ́run wa, Jèhófà, máa ‘di àwọn ará wa mú ṣinṣin’ bí wọ́n ṣe rọ̀ mọ́ ọn lásìkò wàhálà yìí.—Sáàmù :.
fenesuela, oro aje denu kole, ko si owo, eto iranlowo, fidio Bí ètò ọrọ̀ ajé ṣe túbọ̀ ń dẹnu kọlẹ̀ ní Fẹnẹsúélà nípa lórí àwọn ará wa lọ́kùnrin àti lóbìnrin.
Ọ̀sọ̀ọ̀sẹ̀ ni ìròyìn nípa àwọn ará wa tí wọ́n hùwà ọ̀daràn sí ń dé ẹ̀ka ọ́fíìsì wa ní Fẹnẹsúélà.
Bákan náà, ọ̀pọ̀ Gbọ̀ngàn Ìjọba lórílẹ̀-èdè náà ni wọ́n ti jí àwọn nǹkan tó wà nínu rẹ̀ kó lọ.
Àwọn ará wa ń fara dà á bó tiẹ̀ jẹ́ pé gbogbo nǹkan ló ti gbówó lérí, bẹ́ẹ̀ ni kò sí oúnjẹ, oògùn àtàwọn nǹkan tó ṣe pàtàkì míì.
Látọdún , ó lé ní ọ̀kẹ́ kan (,) akéde tó ti sá lọ́ sáwọn orílẹ̀-èdè míì bíi, Ajẹntínà, Brazil, Chile, Kòlóńbíà, Ecuador, Ítálì, Peru, Pọ́túgà, Sípéènì àti Amẹ́ríkà. * Láìka gbogbo ìṣòro yìí sí, nǹkan bí ẹgbẹ̀rún lọ́nà ogóje (,) Ẹlẹ́rìí Jèhófà tó wà ní Fẹnẹsúélà báyìí ń bá ìjọsìn wọn lọ.
Ẹ̀ka ọ́fíìsì wa ní Fẹnẹsúélà kò dáwọ́ dúró láti máa ṣètò ìrànwọ́ lórílẹ̀-èdè náà.
Lọ́wọ́lọ́wọ́ báyìí, ọgọ́ta () ìgbìmọ̀ tó ń ṣètò ìrànwọ́ ló ń ṣiṣẹ́ kára láti pín oúnjẹ fáwọn ará lọ́kùnrin àti lóbìnrin.
Títí di báyìí, ẹ̀ka ọ́fíìsì wa ní Fẹnẹsúélà pẹ̀lú èyí tó wà nílẹ̀ Brazil ti pín oúnjẹ tí àwọn ará kó jọ, tó sì kún ọ̀pọ̀lọpọ̀ ọkọ̀ akẹ́rù fún àwọn akéde tó lé ní ẹgbẹ̀rún mẹ́rìnlélọ́gọ́ta (,) láwọn ìjọ ẹgbẹ̀rún kan, ọgọ́rùn-ún mẹ́rin àti mẹ́tàdínlọ́gọ́rùn-ún (,).
Ẹ̀ka ọ́fíìsì wa ní Fẹnẹsúélà tún ń pèsè àwọn ohun táwọn ará nílò láti máa bá ìjọsìn wọn lọ.
Lọ́dún yìí, Àpéjọ Agbègbè “Jẹ́ Onígboyà"! méjìlélọ́gọ́fà () ni wọ́n ṣe káàkiri orílẹ̀-èdè náà, September ,  ni wọ́n parí èyí tó kẹ́yìn lára wọn.
Àpéjọ Agbègbè yìí túbọ̀ fún àwọn ará lókun gan-an nípa tẹ̀mí, ọ̀pọ̀ lára wọn ló sì tiraka gan-an kí wọ́n tó lè wá sí àpéjọ náà.
Àwọn ará ní Fẹnẹsúélà ń ṣiṣẹ́ kára láti fi ọ̀rọ̀ Bíbélì tu ọ̀pọ̀ àwọn tí wàhálà ti bá lórílẹ̀-èdè náà nínú.
Ní báyìí, iye ìkẹ́kọ̀ọ́ Bíbélì táwọn akéde ń darí lóṣooṣù fẹ́rẹ̀ẹ́ tó ọ̀kẹ́ mẹ́wàá (,).
Iye àwọn tó ń kẹ́kọ̀ọ́, tí wọ́n sì ń wá sípàdé ti pọ̀ sí i, àwọn ẹgbẹ̀rún méje ọgọ́rùn-ún mẹ́jì àti mọ́kàndínlọ́góta (,) ló sì ṣèrìbọmi.
Àwọn ìtẹ̀síwájú tí à ń rí yìí fi hàn pé ẹ̀mí Ọlọ́run ló ń fún àwọn ará wa ní Fẹnẹsúélà lágbára.
Àdúrà wa ni pé kí wọ́n gbára lé Jèhófà títí dìgbà tí Ìjọba rẹ̀ máa fòpin sí gbogbo wàhálà tí à ń kojú báyìí.—Òwe :, .
Tó o bá fẹ́ mọ̀ sí i nípa ohun tó ń ṣẹlẹ̀ ní Fẹnẹsúélà, wo fídíò Fẹnẹsúélà—Wọ́n Ní Ìfẹ́ àti Ìgbàgbọ́ Bí Nǹkan Tiẹ̀ Nira.
ìpínrọ̀  Láwọn àkókò tí ọrọ̀ ajé àti ètò ìṣèlú ò bá fara rọ, akéde kọ̀ọ̀kàn ló máa pinnu bóyá kí òun kúrò lórílẹ̀-èdè tóun ń gbé tàbí kóun dúró.
Ètò Ọlọ́run kì í pinnu fáwọn èèyàn bóyá kí wọ́n kúrò tàbí kí wọ́n dúró.—Gálátíà :.
Wọ́n Fòfin De Àwọn Ẹlẹ́rìí Jèhófà ní “Donetsk People’s Republic" Ní September , , Ilé Ẹjọ́ Gíga Jù Lọ ní “Donetsk People’s Republic" (DPR) sọ pé “agbawèrèmẹ́sìn" ni àjọ ẹ̀sìn àwọn Ẹlẹ́rìí Jèhófà, torí náà wọ́n fòfin de iṣẹ́ wa.
Kò sí ìkankan nínú àwọn tó pe ẹjọ́ yìí, títí kan Ilé tó dá ẹjọ́ náà tó béèrè ọ̀rọ̀ lẹ́nu Ẹlẹ́rìí Jèhófà kankan nígbà tí ẹjọ́ náà ń lọ lọ́wọ́.
Ìfòfindè yìí ni ìgbésẹ̀ tuntun tí wọ́n gbé nínú bí wọ́n ṣe ń ṣe inúnibíni sí àwọn Ẹlẹ́rìí Jèhófà lágbègbè yìí torí ẹ̀sìn wọn.
Láti àárín ọdún  tí Ilé Ẹjọ́ Gíga Jù Lọ nílẹ̀ DPR ti sọ pé lára àwọn ìtẹ̀jáde wa jẹ́ ti àwọn “agbawèrèmẹ́sìn," ńṣe ni nǹkan túbọ̀ ń burú sí i fún àwọn ará wa láwọn agbègbè kan ní Donetsk àti Luhansk, ní ìlà oòrùn ilẹ̀ Ukraine.
Kí ọdún yẹn tó parí, àwọn Ẹlẹ́rìí Jèhófà táwọn ọlọ́pàá mú kí wọ́n lè da ìbéèrè bò wọ́n lé ní àádọ́sàn-án ().
Àwọn aláṣẹ agbègbè náà sì tún ṣètò bí wọ́n ṣe ń gba àwọn Gbọ̀ngàn Ìjọba ní kọ̀ọ̀kan.
Iye gbogbo Gbọ̀ngàn Ìjọba tí wọ́n ti gbà títí di August ,  jẹ́ mẹ́rìnlélógún ().
Lójú gbogbo àtakò ẹ̀sìn yìí, àwọn ará wa láwọn agbègbè yìí gbẹ́kẹ̀ lé ‘Ọlọ́run ìgbàlà wa.’—Sáàmù :.
Ìjì Líle Michael, Ọ̀kan Lára Èyí Tó Le Jù Tó Tíì Jà Nílẹ̀ Amẹ́ríkà Ba Nǹkan Jẹ́ Lápọ̀jù Ní October , , ìjì líle kan tí wọ́n pè ní Michael jà ní ìpínlẹ̀ Florida lórílẹ̀-èdè Amẹ́ríkà, ó sì ba nǹkan jẹ́ gan-an láwọn ìpínlẹ̀ tó wà ní gúúsù ìlà oòrùn Ilẹ̀ Amẹ́ríkà.
Ìjì yìí le gan-an, wọ́n sì sọ pé ó wà lára àwọn ìjì tó le jù tó tíì jà lórílẹ̀-èdè Amẹ́ríkà, tó sì ba ọ̀pọ̀lọpọ̀ nǹkan jẹ́.
Ìjì líle yìí tún pa ó kéré tán, èèyàn méjìdínlógún ().
Ìjì líle yìí kan àwọn ará wa ní ìjọ mẹ́rìnléláàádọ́rùn-ún () àti àyíká mẹ́tàlá ().
Kò sí ìkankan lára àwọn ará wa tó kú nínú àjálù yìí, àmọ́ àwọn mẹ́ta fara pa.
Ọgọ́rùn-ún márùn-ún ó lé méjìdínlọ́gbọ̀n () ilé àwọn ará wa àti Gbọ̀ngàn Ìjọba mẹ́rìnlélọ́gbọ̀n () ni ìjì yìí bà jẹ́, bákan náà, ó ba iná jẹ́ ní Gbọ̀ngàn Ìjọba mọ́kàndínlógójì ().
Ẹ̀ka Ọ́fíìsì wa lórílẹ̀-èdè Amẹ́ríkà àti Ìgbìmọ̀ Tó Ń Ṣètò Ìrànwọ́ Nígbà Àjálù ń ṣiṣẹ́ pẹ̀lú ogójì () alábòójútó àyíká láti ṣètò ohun táwọn ará nílò.
Iṣẹ́ yìí gba pé kí wọ́n pèsè oúnjẹ, oògùn, ilé àti omi fáwọn ará, kí wọ́n ta tapolíìnì sórí ilé wọn, kí wọ́n sì palẹ̀ mọ́ gbogbo pàǹtírí táwọn igi tó wó lu nǹkan dá sílẹ̀.
Wọ́n tún ṣètò láti ṣèrànwọ́ fáwọn ará nípa tẹ̀mí, kí wọ́n sì ṣèbẹ̀wò olùṣọ́ àgùntàn sọ́dọ̀ wọn.
Bó tiẹ̀ jẹ́ pé àwọn ohun burúkú tó ń ṣẹlẹ̀ nínú ayé yìí, títí kan àwọn ìṣòro tí àjálù ń fà, ń kan àwọn ará wa, wọ́n gbẹ́kẹ̀ lé Ọlọ́run pátápátá pé á máa ran àwọn lọ́wọ́.—Sáàmù :.
Ìmìtìtì Ilẹ̀ Wáyé ní Hokkaido,Japan Ní September , , ìmìtìtì ilẹ̀ tó lágbára wáyé ní Hokkaido, erékùṣù kan ní gúúsù orílẹ̀-èdè Japan.
Ìmìtìtì ilẹ̀ náà gbẹ̀mí èèyàn mọ́kànlélógójì (), ó sì ba iná ìjọba jẹ́ gan-an, èyí mú kó ṣòro láti rí ọkọ̀ èrò wọ̀, ó sì tún mú kó ṣòro láti kàn sí àwọn tó wà ní erékùṣù náà.
Ẹ̀ka ọ́fíìsì wa ní Japan so pé bó tiẹ̀ jẹ́ pé kò sí ìkankan lára àwọn ará wa tó bá ìmìtìtì ilẹ̀ náà lọ, àwọn ará wa méje ló fara pa.
Ọgọ́rùn-ún () ilé àwọn ará wa àti Gbọ̀ngàn Ìjọba mẹ́rin ló bà jẹ́.
Gẹ́rẹ́ lẹ́yìn ìmìtìtì ilẹ̀ náà, ẹ̀ka ọ́fíìsì ṣètò pé kí àwọn ará kó oúnjẹ, omi àtàwọn nǹkan míì tó ṣe pàtàkì lọ fún àwọn ará tó wà lágbègbè tí àjálù yìí ti ṣẹlẹ̀.
A ṣètò Ìgbìmọ̀ Tó Ń Ṣètò Ìrànwọ́ Nígbà Àjálù láti wá bí àwọn ará wa níbẹ̀ ṣe máa rí àwọn nǹkan tí wọ́n máa nílò lọ́jọ́ iwájú.
Àdúrà wa ni pé kí Jèhófà máa fún àwọn ará wa tó wà níbi tí àjálù yìí ti ṣẹlẹ̀ ní ìbàlẹ̀ ọkàn.—Fílípì :, .
Ìjì Líle Trami: Ìjì Líle Tó Jà Lẹ́nu Àìpẹ́ Yìí ní Japan
Ìjì líle kan tí wọ́n pè ní Trami jà ní gúúsù ilẹ̀ Japan nírọ̀lẹ́ ọjọ́ Sunday, September , .
Ọwọ́ ìjì náà lágbára gan-an, òjò tó sì rọ̀ pọ̀ púpọ̀.
Àmọ́ ìjì náà bẹ̀rẹ̀ sí í rọlẹ̀ kó tó dé apá àríwá lópin ọ̀sẹ̀ náà.
Nígbà tó fi máa dọjọ́ Monday, October , ó dé ìlú Tokyo.
Èèyàn mẹ́ta ló kú, nǹkan bíi igba () ló fara pa, ó sì lé ní mílíọ̀nù kan àti ẹgbẹ̀rún lọ́nà ọgọ́rùn-ún mẹ́ta (,,) ilé tí ìjì náà ba iná wọn jẹ́.
Ìròyìn tá a gbọ́ látọ̀dọ̀ àwọn alábòójútó àyíká fi hàn pé erékùṣù Okinawa, ní gúúsù ilẹ̀ Japan ni ìjì náà ti ba nǹkan jẹ́ jù.
Àyẹ̀wò àkọ́kọ́ tí wọ́n ṣe láwọn àyíká mẹ́tẹ̀ẹ̀ta tó wà ní Okinawa àtàwọn ibi tó wà nítòsí fi hàn pé kò sí ìkankan lára àwọn ará wa tó kú nínú àjálù yìí, àmọ́ àwọn mẹ́sàn-án fara pa.
Ìjì líle náà tún ba nǹkan bí ọgọ́fà () ilé àwọn ará wa jẹ́ àti Gbọ̀ngàn Ìjọba márùn-ún ní erékùṣù Okinawa.
Bákan náà, ọwọ́ ìjì yìí ba Gbọ̀ngàn Ìjọba mọ́kànlélógójì () jẹ́ káàkiri àwọn agbègbè míì nílẹ̀ Japan.
Àwọn alábòójútó àyíká tó wà láwọn agbègbè yìí àtàwọn tó wà ní Ẹ̀ka Tó Ń Yàwòrán Ilé Tó sì Ń Kọ́ Ọ ṣì ń ṣèwádìí kí wọ́n lè mọ bí àwọn nǹkan tó bà jẹ́ ṣe pọ̀ tó, wọ́n sì ń ṣètò bí àwọn ará á ṣe máa jọ́sìn Ọlọ́run nìṣó, kí wọ́n sì tún pèsè àwọn ohun tí wọ́n nílò fún wọn.
À ń gbàdúrà fún àwọn ara wa tí ìjì líle yìí kàn àtàwọn àjálù míì tó wáyé nílẹ̀ Japan.
Ó dá wa lójú pé Baba wa ọ̀run máa tu ọkàn àwọn ará wa yìí lára, á sì mú kí wọ́n mọ́kàn le.— Tẹsalóníkà :.
Ìmìtìtì Ilẹ̀ àti Omíyalé Ṣọṣẹ́ ní Sulawesi, Indonéṣíà Ní Friday, September , ìmìtìtì ilẹ̀ tó lágbára wáyé ní erékùṣù Sulawesi lórílẹ̀-èdè Indonéṣíà.
Ó ju ẹgbẹ̀rún kan ó lé ọgọ́rùn-ún mẹ́ta (,) èèyàn tí ìmìtìtì ilẹ̀ náà àti omíyalé tó tẹ̀ lé e pa, púpọ̀ lára wọn ló ń gbé ní ìlú Palu ní àárín erékùṣù Sulawesi.
Ẹ̀ka ọ́fíìsì tó wà ní ìlú Jakarta ní Indonéṣíà sọ pé kò sí ìkankan tó kú lára ọgọ́rin () àwọn ará wa tó wà níbi tí àjálù yìí ti ṣẹlẹ̀.
Àwọn díẹ̀ ló fara pa, wọ́n sì ní láti lọ sílé ìwòsàn.
Ìṣẹ̀lẹ̀ yìí ba ilé arákùnrin wa kan jẹ́ pátápátá, ọ̀pọ̀ àwọn ará wa míì sì wà tó ba ilé wọn jẹ́ gan-an.
Ilé tí Ìjọ Palu ti ń ṣèpàdé náà tún bà jẹ́.
Ẹ̀ka Tó Ń Ṣètò Ìrànwọ́ Nígbà Àjálù ní ẹ̀ka ọ́fíìsì wa ti ń ṣiṣẹ́ pẹ̀lú àwọn alábòójútó àyíká àtàwọn ìjọ tó wà nítòsí láti ṣètò bí wọ́n ṣe máa ran àwọn ará lọ́wọ́.
Torí pé àwọn ará tó wà níbi tí àjálù náà ti ṣẹlẹ̀ ò fi bẹ́ẹ̀ ní oúnjẹ, omi àtàwọn nǹkan míì tó ṣe pàtàkì, ẹ̀ka ọ́fíìsì ṣètò ìjọ mẹ́ta tí á máa pèsè àwọn nǹkan yìí fáwọn ará tó wà ní Palu.
Àwọn alàgbà ń pèsè ìrànlọ́wọ́ tẹ̀mí fáwọn ará, wọ́n ń tù wọ́n nínú, wọ́n sì ń jẹ́ kí wọ́n rí ohun tí wọ́n nílò láti gbé ẹ̀mí wọn ró.
Arákùnrin tó jẹ́ alábòójútó Ẹ̀ka Tó Ń Yàwòrán Ilé Tó sì Ń Kọ́ Ọ, tó sì tún jẹ́ ọ̀kan lára Ìgbìmọ̀ Ẹ̀ka pẹ̀lú alábòójútó àyíká ibẹ̀ máa dé ọ̀dọ̀ àwọn ará tí ìṣẹ̀lẹ̀ náà kàn kí wọ́n lè tù wọ́n nínú, kí wọ́n sì fún wọn níṣìírí.
À ń gbàdúrà fún àwọn ará wa ní Indonéṣíà, torí a mọ̀ pé Jèhófà á máa jẹ́ “ibi ìsádi àti okun" fún wọn lásìkò wàhálà yìí.—Sáàmù :.
Iná Ńlá Tí Wọ́n Pè ní Carr Ṣọṣẹ́ Nítòsí Redding, Ìpínlẹ̀ California Iná ńlá kan tó sọ ní July ,  ṣì ń jó nítòsí agbègbè Redding, ní ìpínlẹ̀ California títí di báyìí.
Orúkọ ibi tí iná yìí ti sọ ni wọ́n fi pe iná náà, ó ti pa èèyàn mẹ́jọ, ó sì lé ní ẹgbẹ̀rún lọ́nà ọgọ́rùn-ún ó lé mẹ́wàá (,) éékà ilẹ̀ tó ti jó, kódà àwọn ilé tó bà jẹ́ lé ní ẹgbẹ̀rún kan ó lé ọgọ́rùn-ún mẹ́ta (,).
Kò sí ìkankan lára àwọn akéde tó ń gbé láwọn ibi tí iná ti ṣọṣẹ́ yìí tó fara pa kọjá bó ṣe yẹ, bó tiẹ̀ jẹ́ pé iná náà jó arákùnrin wa kan lára níbi tó ti ń fi ọkọ̀ katapílà lànà fáwọn panápaná kí wọ́n lè ríbi kápá iná náà.
Bákan náà, ọgọ́rùn-ún mẹ́rin àti àádọ́ta ó lé mẹ́rin () akéde wa lọ́kùnrin lóbìnrin ni wọ́n kúrò níbi tí wọ́n ń gbé, tí wọ́n sì lọ sọ́dọ̀ àwọn mọ̀lẹ́bí wọn tàbí sọ́dọ̀ àwọn ará fúngbà díẹ̀.
Iná náà ba ilé ìdílé méjìlá jẹ́ lára àwọn ará wa.
Gbogbo àwọn akéde la ti gbúròó wọn, àwọn alábòójútó àyíká pẹ̀lú àwọn alàgbà ìjọ sì ń ṣètò bí wọ́n ṣe máa pèsè ohun táwọn ará nílò nípa tara àti nípa tẹ̀mí lásìkò wàhálà yìí.​—Òwe :.
Ilé Ẹjọ́ Gíga Jù Lọ ti Kánádà Kọ̀ Láti Dá sí Ètò Ìyọlẹ́gbẹ́ Nínú ẹjọ́ Highwood Congregation of Jehovah’s Witnesses (Judicial Committee) v. Wall, Ilé Ẹjọ́ Gíga Jù Lọ ti Kánádà fohùn ṣọ̀kan ní May ,  pé “àwọn ẹlẹ́sìn lómìnira láti pinnu ẹni tí wọ́n bá fẹ́ kó wà nínú ẹ̀sìn wọn, wọ́n sì lómìnira láti ṣe òfin tí wọ́n á máa tẹ̀ lé nínú ẹ̀sìn wọn," èyí sì fi hàn pé wọ́n fọwọ́ sí i pé ilé ẹjọ́ ò gbọ́dọ̀ dá sí ètò táwọn Ẹlẹ́rìí Jèhófà ṣe nípa yíyọ ẹnì kan lẹ́gbẹ́.
Ilé Ẹjọ́ Gíga Jù Lọ ti Kánádà (àwòrán apá òsì) ní Ottawa.
Ibi tí Ilé Ẹjọ́ náà parí èrò sí ni pé ìlànà táwọn Ẹlẹ́rìí Jèhófà máa ń tẹ̀ lé lórí ọ̀rọ̀ ẹni tó dá ẹ̀ṣẹ̀ tó burú jáì “kì í ṣe èyí tó ní ìkórìíra nínú, kàkà bẹ́ẹ̀, ṣe ló máa ń jẹ́ kí wọ́n lè ran ẹni náà lọ́wọ́ kó lè pa dà di ara Ìjọ," Ilé Ẹjọ́ náà sì dájọ́ pé àwọn ilé ẹjọ́ yòókù ò gbọ́dọ̀ dá sí irú ọ̀rọ̀ bẹ́ẹ̀, torí kì í ṣe nǹkan gbogboogbò, ọ̀rọ̀ ẹ̀sìn ni.
Adájọ́ Malcolm Rowe tó jẹ́ adájọ́ Ilé Ẹjọ́ Gíga Jù Lọ ṣàlàyé ìdí tí ìgbìmọ̀ ẹlẹ́ni mẹ́sàn-án tó gbọ́ ẹjọ́ náà fi ṣèdájọ́ yẹn, ó ní: “Àwọn ìlànà àti òfin tí ẹ̀sìn pàtó kan ń tẹ̀ lé lè wé mọ́ ohun kan tí wọ́n gbà gbọ́, bá a ṣe rí i nínú ẹjọ́ yìí.
Kò sí agbára lọ́wọ́ ilé ẹjọ́, bẹ́ẹ̀ ni wọn ò láṣẹ láti ṣèpinnu lórí irú àwọn ọ̀rọ̀ báyìí tó jẹ mọ́ ọ̀rọ̀ ẹ̀sìn torí wọn ò mọ kúlẹ̀kúlẹ̀ nípa ohun tí wọ́n gbà gbọ́." Philip Brumley, tó jẹ́ agbẹjọ́rò àgbà fáwọn Ẹlẹ́rìí Jèhófà sọ pé: “Ìpinnu tí Ilé Ẹjọ́ Gíga Jù Lọ ti Kánádà ṣe yìí mú kí wọ́n fohùn ṣọ̀kan pẹ̀lú àwọn ilé ẹjọ́ gíga ní Ajẹntínà, Brazil, Hungary, Ireland, Ítálì, Peru, Poland àti Amẹ́ríkà, pé àwọn fọwọ́ sí i pé a lẹ́tọ̀ọ́ lábẹ́ òfin láti tẹ̀ lé ìlànà tó wà nínú Ìwé Mímọ́ tó bá dọ̀rọ̀ ká pinnu ẹni tó tóótun láti jẹ́ Ẹlẹ́rìí Jèhófà."— Kọ́ríńtì :;  Jòhánù -.
Ìjì Líle Jebi Jà ní Japan Ní Tuesday, September , , ìjì líle kan jà ní ìwọ̀ oòrùn orílẹ̀-èdè Japan, ó ti lé lógún ọdún tírú ẹ̀ ti jà kẹ́yìn nílẹ̀ náà.
Àwọn aláṣẹ ní kí ọ̀pọ̀lọpọ̀ kúrò níbi tí wọ́n wà.
Bó sì ṣe máa ń rí lọ́pọ̀ ìgbà, ohun tí ìjì líle náà bà jẹ́ kì í ṣe kékeré.
Ẹ̀ka ọ́fíìsì wa ní Japan sọ pé kò sí Ẹlẹ́rìí Jèhófà kankan tó bá ìṣẹ̀lẹ̀ náà lọ.
Àmọ́ ó kéré tán, àwọn ará mẹ́ẹ̀ẹ́dógún () ló fara pa, ilé tó sì bà jẹ́ tó ọgọ́rùn-ún márùn-ún àti méjìdínlógójì (), ó kéré tán.
Àyẹ̀wò àkọ́kọ́ tí wọ́n ṣe fi hàn pé Gbọ̀ngàn Ìjọba mẹ́rìnlélógójì () ló bà jẹ́.
Ìgbìmọ̀ Tó Ń Ṣètò Ìrànwọ́ Nígbà Àjálù, tó wà ní ìlú Osaka àti ní Sakai ti jọ ń ṣiṣẹ́ lórí bí wọ́n á ṣe ṣèrànlọ́wọ́, títí kan bí wọ́n á ṣe tún àwọn ilé tó bà jẹ́ ṣe, tí wọ́n á sì bẹ àwọn tọ́rọ̀ náà kàn wò.
A dúpẹ́ pé Jèhófà mọ ìṣòro tí àwọn ará wa ń ní, ó sì ń lo ẹgbẹ́ ará láti ràn wọ́n lọ́wọ́.—Sáàmù :⁠.
Ohun Tí Ìjì Líle Mangkhut Dá Sílẹ̀ Ọ̀pọ̀ ọjọ́ ni ìjì líle tí wọ́n pè ní Mangkhut fi ṣọṣẹ́ ní ìwọ̀ oòrùn Òkun Pàsífíìkì àti Òkun South China.
Ìròyìn yìí wá láti àwọn ẹ̀ka ọ́fíìsì tó ń bójú tó àwọn ará tí ìṣẹ̀lẹ̀ yìí kàn lágbègbè náà.
Micronesia: Ní September , , ìjì líle Mangkhut jà ní Rota, ọ̀kan lára àwọn erékùṣù Northern Mariana.
Ìjì yìí ló tíì le jù lára gbogbo ìjì tó ti jà ní Rota látọdún .
Inú wa dùn láti sọ fún yín pé kò sí ìkankan lára àwọn ará wa tó fara pa, kò sì sí nǹkan kan tó ṣe Gbọ̀ngàn Ìjọba kan ṣoṣo tó wà ní erékùṣù náà.
A mú arákùnrin wa kan lọ sí ibòmíì fúngbà díẹ̀ kí wọ́n lè tún ilé ẹ̀ tó bà jẹ́ ṣe.
Alábòójútó àyíká sì ti lọ sí erékùṣù náà kó lè fún àwọn ará ní ìṣírí.
Philippines: Ní September , , ìjì líle Mangkhut (tí àwọn aráàlú máa ń pè ní “Ompong") jà ní ìlú Baggao, lágbègbè Cagayan lórílẹ̀-èdè Philippines.
Ìji Mangkhut ló tíì le jù lára gbogbo ìji tó jà ní Philippines lọ́dún yìí.
Ńṣe ni iye àwọn tó bá ìṣẹ̀lẹ̀ yìí lọ ń pọ̀ sí i, ní báyìí wọ́n ti tó mọ́kànlélọ́gọ́rin ().
Ó dùn wá pé ìjì Mangkhut yìí fa sábàbí ikú arábìnrin wa kan tó ń gbé ní agbègbè Benguet, mẹ́rin lára àwọn ará wa sì fara pa.
Ìròyìn tó kọ́kọ́ jáde fi hàn pé ọgọ́rùn-ún mẹ́sàn àti méjìdínlógójì () ilé àwọn ará wa ló bà jẹ́, mẹ́ẹ̀ẹ́dógún () sì wó pátápátá.
Ó kéré tán, Gbọ̀ngàn Ìjọba méjìdínlọ́gbọ̀n () ló bà jẹ́, ọ̀kan sì wà lára wọn tó wó kanlẹ̀ nígbà tí ilẹ̀ ya.
A ti ṣètò àwọn Ìgbìmọ̀ Tó Ń Ṣètò Ìrànwọ́ Nígbà Àjálù, ọ̀kan wà ní Baguio, ekejì ní Cauayan, ìkẹta ní Laoag, ìkẹrin sì wà ní Tuguegarao.
Àwọn ló ń ṣètò ohun táwọn ará nílò láti gbé ẹ̀mí wọn ró, wọ́n sì ń fún wọn níṣìírí kí wọ́n lè máa jọ́sìn Ọlọ́run nìṣó.
Láìpẹ́, ọ̀kan lára Ìgbìmọ̀ Ẹ̀ka máa wá sọ́dọ̀ àwọn ará níbẹ̀ kó lè fún wọn níṣìírí.
Hong Kong: Ìjì Mangkhut jà ní Hong Kong ní September , .
Ó ba nǹkan jẹ́ díẹ̀ ní ẹ̀ka ọ́fíìsì àti ilé kan tí àwọn tó wà ní Bẹ́tẹ́lì ń gbé.
Ilé méjì tó jẹ́ ti àwọn Ẹlẹ́rìí bà jẹ́ gan-an.
Igi wó lu ọ̀kan, ìjì sì gbé òrùlé ìkejì lọ.
Omi tún ba àwọn ilé mélòó kan jẹ́.
Ìgbìmọ̀ Tó Ń Ṣètò Ìrànwọ́ Nígbà Àjálù ti ń bójú tó àwọn nǹkan táwọn ará wa nílò ní Hong Kong.
Ọkàn wa wà lọ́dọ̀ àwọn ará wa tí ìjì líle Mangkhut yìí ṣọṣẹ́ lágbègbè wọn, a sì ń gbàdúrà fún wọn.
Ó ń tù wá nínú bá a ṣe ń rí i pe àwọn ará wa ń fìfẹ́ ṣèrànwọ́ táwọn ará tọ́rọ̀ kàn nílò .
Òótọ́ ni pé ìbùkún látọ̀dọ̀ Jèhófà ni ìdílé tẹ̀mí wa tó wà níṣọ̀kan yìí.—Òwe :.
Ilé Ẹjọ́ ní Azerbaijan Dá Ọ̀kan Lára Àwọn Arákùnrin Wa Lẹ́bi Torí Pé Ó Kọ̀ Láti Wọṣẹ́ Ológun Ní July , , Ilé Ẹjọ́ Barda lórílẹ̀-èdè Azerbaijan fìyà jẹ ọ̀kan lára àwọn arákùnrin wa tó ń jẹ́ Emil Mehdiyev, wọ́n sì fún un láwọn òfin tó gbọ́dọ̀ máa tẹ̀ lé fún ọdún kan gbáko tí kò bá fẹ́ ṣẹ̀wọ̀n.
Ilé ẹjọ́ sọ pé ọmọ ọlọ́dún méjìdínlógún () tó ń jẹ́ Emil yìí jẹ̀bi torí pé ó lóun ò wọṣẹ́ ológun, àmọ́ wọn ò rán an lọ sẹ́wọ̀n.
Ní báyìí, kò lè kó kúrò níbi tó ń gbé láìsọ fáwọn aláṣẹ, wọn ò sì jẹ́ kó kúrò lórílẹ̀-èdè Azerbaijan.
Ní December , wọ́n ránṣẹ́ pe Arákùnrin Mehdiyev ní Ẹ̀ka Tó Ń Gbani Síṣẹ́, Tó sì Ń Fani Wọṣẹ́ ní Agbègbè Barda.
Àmọ́ ó kọ̀ láti tọwọ́ bọ̀wé ìwọṣẹ́ ológun, torí ẹ̀rí ọkàn rẹ̀ ò jẹ́ kó ṣiṣẹ́ ológun.
Nígbà tí wọ́n tún ránṣẹ́ sí i, ó pa dà lọ ṣàlàyé fún wọn pé ẹ̀rí ọkàn òun ò ní jẹ́ kóun ṣiṣẹ́ ológun, ó sì ní kí wọ́n jẹ́ kóun ṣiṣẹ́ àṣesìnlú míì dípò iṣẹ́ ológun.
Wọ́n sọ fún un pé kò sírú iṣẹ́ yẹn, wọ́n sì sọ pé àwọn máa gbé ọ̀rọ̀ ẹ̀ lọ sí ọ́fíìsì olùpẹ̀jọ́ ìjọba ní Àgbègbè Barda.
Lẹ́yìn ọ̀pọ̀ atótónu nílé ẹjọ́ àti àìmọye sísún ẹjọ́ náà síwájú, Ilé Ẹjọ́ Barda dá a lẹ́bi, wọ́n sì fòfin dè é láwọn ọ̀nà kan.
Bó tiẹ̀ jẹ́ pé ilé ẹjọ́ ò rán Emil lọ sẹ́wọ̀n, ojú ọ̀daràn làwọn èèyàn á máa fi wò ó, kò sì rọ́gbọ́n dá sí i, torí pé ìjọba Azerbaijan ò tíì ṣètò iṣẹ́ àṣesìnlú títí di báyìí, bó tiẹ̀ jẹ́ pé tipẹ́tipẹ́ ni wọ́n ti ṣèlérí pé àwọn máa ṣe é.
Inú wa dùn pé Arákùnrin Mehdiyev ò yẹhùn lórí ìpinnu rẹ̀ láìka bí nǹkan ṣe nira fún un báyìí tó.— Pétérù :.
ÌRÒYÌN KÁRÍ AYÉ Àwọn Ilé Ẹjọ́ ní Czech Republic àti Slovakia Dá Àwọn Ará Wa Láre Wọ́n Fagi Lé Ẹ̀sùn Ọ̀daràn Tí Wọ́n Fi Kan Àwọn Tí Ẹ̀rí Ọkàn Ò Jẹ́ Kí Wọ́n Ṣiṣẹ́ Ológun Láti Ọ̀pọ̀ Ọdún Sẹ́yìn
Àwọn Ilé Ẹjọ́ ní Czech Republic àti Slovakia Dá Àwọn Ará Wa Láre Láwọn ọdún àìpẹ́ yìí, àwọn ilé ẹjọ́ lórílẹ̀-èdè Czech Republic àti Slovakia ti dá àwọn ará wa tí wọ́n ti fẹ̀sùn ọ̀daràn kàn láre torí pé ẹ̀rí ọkàn wọn ò jẹ́ kí wọ́n ṣiṣẹ́ ológun àbí pé wọ́n ń wàásù.
Níbi táyé dé yìí, àwọn aláṣẹ kì í fojú ọ̀daràn wo àwọn tó bá ń ṣe bẹ́ẹ̀ mọ́.
Ọ̀kan lára àwọn arákùnrin wa tí wọ́n dá láre ni wọ́n ti sọ pé ó jẹ̀bi tẹ́lẹ̀ látọdún .
(Wo ìtàn Arákùnrin Martin Boor, tí ilé ẹjọ́ dá láre lẹ́yìn àádọ́rùn-ún () ọdún tí wọ́n ti sọ pé ó jẹ̀bi.) Ìpinnu táwọn ilé ẹjọ́ ṣe fi hàn pé wọ́n gbà pé àwọn ará wa lẹ́tọ̀ọ́ lábẹ́ òfin láti ṣe ohun tí wọ́n gbà gbọ́.
Láti May , Ilé Ẹjọ́ Gíga Jù Lọ ti Czech Republic ti fagi lé ẹjọ́ àwọn arákùnrin wa márùndínláàádọ́ta () tó kọ̀ láti wọṣẹ́ ológun nígbà ìjọba Kọ́múníìsì, tí ilé ẹjọ́ dá lẹ́bi nígbà yẹn, tí wọ́n sì rán wọn lọ sẹ́wọ̀n.
Ní October , Ilé Ẹjọ́ Gíga Jù Lọ tún dá Arákùnrin Martin Magenheim láre, bẹ́ẹ̀ wọ́n rán an lọ sẹ́wọ̀n lọ́dún  torí pé ó ń wàásù.
Lórílẹ̀-èdè Slovakia, Ilé Ẹjọ́ Bratislava I dá mẹ́rin nínú àwọn arákùnrin wa láre, wọ́n sì fagi lé ẹ̀sùn ọ̀daràn tí wọ́n fi kàn wọ́n tẹ́lẹ̀ torí pé ẹ̀rí ọkàn ò jẹ́ kí wọ́n wọṣẹ́ ológun.
Ohun kan náà ni Ilé Ẹjọ́ Agbègbè Trenčín ṣe fún ọ̀kan nínú àwọn ará wa.
Ilé Ẹjọ́ Agbègbè Rimavská Sobota dá arábìnrin wa kan tó ń jẹ́ Eva Borošová láre, ọdún  ni wọ́n rán an lọ sẹ́wọ̀n torí pé ó ń wàásù.
Ní January , , Ilé Ẹjọ́ Agbègbè Michalovce fagi lé ẹjọ́ Arákùnrin Miloš Išky Janík tó wáyé lọ́dún , léraléra ni ilé ẹjọ́ ti ń rán arákùnrin yìí lọ sẹ́wọ̀n torí pé ó kọ̀ láti ṣiṣẹ́ ìlú tó ta ko ẹ̀rí ọkàn rẹ̀.
André Carbonneau, tó jẹ́ agbẹjọ́rò tó ń ṣojú àwọn Ẹlẹ́rìí Jèhófà ṣàlàyé pé: “Ọ̀pọ̀ ọdún sẹ́yìn ni wọ́n ti ń fìyà jẹ àwọn Ẹlẹ́rìí Jèhófà torí pé ẹ̀rí ọkàn wọn ò jẹ́ kí wọ́n wọṣẹ́ ológun tàbí pé wọ́n ń wàásù.
Àmọ́ bí àwọn ilé ẹjọ́ ṣe ń dá wọn láre báyìí fi hàn pé wọ́n ń gbèjà ẹ̀tọ́ ọmọnìyàn táwọn èèyàn yìí ní lábẹ́ òfin, ìyẹn òmìnira tí wọ́n ní lórí ọ̀rọ̀ ẹ̀rí ọkàn àti ìjọsìn.
Àpẹẹrẹ rere làwọn ilé ẹjọ́ yìí ń fi lélẹ̀ fáwọn míì kárí ayé bí wọ́n ṣe ń sapá láti wá nǹkan ṣe sí ìyà tí kò tọ́ táwọn aláṣẹ ti fi jẹ àwọn tí ẹ̀rí ọkàn ò jẹ́ kí wọ́n ṣiṣẹ́ ológun láyé ìgbà tí ọ̀rọ̀ ẹ̀tọ́ ọmọnìyàn ò tíì fìdí múlẹ̀ kárí ayé.
Bákan náà, àwọn ilé ẹjọ́ yìí ti bá wa mú orúkọ burúkú tí wọ́n fi sọ àwọn ará wa tí ò mọwọ́ mẹsẹ̀ kúrò.
A mọrírì ẹ̀ gan-an ni, torí Bíbélì sọ pé ohun iyebíye ló jẹ́ téèyàn bá lórúkọ rere."​—Oníwàásù :.
Ilé Ẹjọ́ Gíga Jù Lọ Nílẹ̀ South Korea Gbọ́ Tẹnu Àwọn Èèyàn Lórí Ọ̀rọ̀ Àwọn Tí Ẹ̀rí Ọkàn Ò Jẹ́ Kí Wọ́n Ṣiṣẹ́ Ológun Ní Thursday, August , , Ilé Ẹjọ́ Gíga Jù Lọ Nílẹ̀ South Korea ṣe àpérò kan lórí ẹjọ́ àwọn Ẹlẹ́rìí Jèhófà mẹ́ta kan tí ẹ̀rí ọkàn wọn ò jẹ́ kí wọ́n ṣiṣẹ́ ológun, àwọn adájọ́ mẹ́tàlá ló sì gbọ́ ẹjọ́ náà.
Wákàtí mẹ́rin ni gbogbo àwọn adájọ́ mẹ́tàlá náà fi béèrè ọ̀rọ̀ lọ́wọ́ àwọn agbẹjọ́rò àwọn Ẹlẹ́rìí Jèhófà àtàwọn míì nípa ọ̀rọ̀ tó ti ń jà ràn-ìn nílẹ̀ tipẹ́tipẹ́ torí bí wọ́n ń ṣe ju àwọn tí ẹ̀rí ọkàn ò jẹ́ kí wọ́n ṣiṣẹ́ ológun sẹ́wọ̀n ní Korea.
Àwọn adájọ́ náà sọ̀rọ̀ gan-an nípa ẹjọ́ mánigbàgbé tí Ilé Ẹjọ́ Ìjọba dá ní June , , tó fi pàṣẹ fún Ilé Ìgbìmọ̀ Aṣòfin Ilẹ̀ Korea pé kí wọ́n ṣètò iṣẹ́ àṣesìnlú míì fáwọn tó bá jẹ́ pé òótọ́ ni ẹ̀rí ọkàn wọn ò gbà wọ́n láyè láti ṣiṣẹ́ ológun dípò kí wọ́n máa jù wọ́n sẹ́wọ̀n bí ọ̀daràn.
Àwọn agbẹjọ́rò náà ní kí Ilé Ẹjọ́ dá àwọn arákùnrin mẹ́ta yìí láre, kí ọ̀rọ̀ wọn lè jẹ́ àpẹẹrẹ tó máa ṣeé tẹ̀ lé nígbà táwọn ilé ẹjọ́ míì bá fẹ́ yanjú irú ẹjọ́ yìí tó lé ní ọgọ́rùn-ún mẹ́sàn-án () tó ṣì wà nílẹ̀.
Ní báyìí, ó kù sọ́wọ́ Ilé Ẹjọ́ Gíga Jù Lọ láti sọ ìgbà tí wọ́n máa dá ẹjọ́ mẹ́tẹ̀ẹ̀ta tó lápẹẹrẹ tí wọ́n gbé yẹ̀ wò yìí àti ibi tí wọ́n máa jẹ́ kí ọ̀rọ̀ náà já sí.
Àwa àti àwọn arákùnrin wa olóòótọ́ tó lé ní ọgọ́rùn-ún () tó ṣì wà lẹ́wọ̀n kò ní jẹ́ kó sú wa bá a ṣe ń fi sùúrù dúró dé Ọlọ́run ìgbàlà wa.—Míkà :.
Ilé Ẹjọ́ Gíga Jù Lọ Nílẹ̀ South Korea Gbọ́ Tẹnu Àwọn Èèyàn Lórí Ọ̀rọ̀ Àwọn Tí Ẹ̀rí Ọkàn Ò Jẹ́ Kí Wọ́n Ṣiṣẹ́ Ológun
RỌ́ṢÍÀ
Látinú Ẹ̀wọ̀n Sínú Má Jáde Nílé Méjì lára àwọn arákùnrin tí wọn ò jẹ́ kí wọ́n jáde nílé rèé pẹ̀lú àwọn agbẹjọ́rò wọn.
Láti ọwọ́ òsì sí ọ̀tún: agbẹjọ́rò Vitaly Svintsov, Vladimir Kochnev, Aleksandr Suvorov àti agbẹjọ́rò Egiazar Chernikov.
Ní August , , Adájọ́ Inna Yangubayeva tó wà ní Ilé Ẹjọ́ Agbègbè Leninsky ti ìlú Orenburg, lórílẹ̀-èdè Rọ́síà, dájọ́ pé kí wọ́n má jẹ́ kí Arákùnrin Vladimir Kochnev àti Arákùnrin Aleksandr Suvorov jáde nílé wọn mọ́, bẹ́ẹ̀ ọ̀kọ̀ọ̀kan àwọn arákùnrin yìí ti lo ọjọ́ méjìdínlọ́gọ́rin () lẹ́wọ̀n.
Lọ́jọ́ kan náà, Ilé Ẹjọ́ Agbègbè Magadan ní kí wọ́n má jẹ́ kí Arákùnrin Konstantin Petrov jáde nílé mọ́, bẹ́ẹ̀ òun náà ti lo ọjọ́ mẹ́rìnlélọ́gọ́ta () látìmọ́lé.
A dúpẹ́ pé àwọn ará wa mẹ́tẹ̀ẹ̀ta yìí ò sí lẹ́wọ̀n mọ́, àmọ́ ẹjọ́ wọn ò tíì parí, tí wọ́n bá sì dá wọn lẹ́bi, wọ́n lè rán wọn lọ́ sẹ́wọ̀n nǹkan bí ọdún mẹ́wàá.
Títi di August , àwọn ará wa mẹ́sàn-án ni wọn ò jẹ́ kí wọ́n jáde nílé mọ́, àwọn mẹ́ẹ̀ẹ́dọ́gbọ̀n () sì wà lẹ́wọ̀n káàkiri ilẹ̀ Rọ́ṣíà.
Àwọn ọgbọ̀n () míì tún wà lára àwọn ará wa lọ́kùnrin àti lóbìnrin tí wọ́n ti mú kí wọ́n tọwọ́ bọ̀wé pé wọn ò gbọ́dọ̀ jáde nílé wọn láìgba àyè lọ́dọ̀ àwọn aláṣẹ ìlú.
Ẹ jẹ́ ká máa gbàdúrà fún àwọn ará wa tó ń kojú wàhálà tó bani lẹ́rù yìí nílẹ̀ Rọ́ṣíà.​—⁠ Kọ́ríńtì :.
Ilé Ẹjọ́ Kan Nílùú Sicily Túbọ̀ Fìdí Ẹ̀ Múlẹ̀ Pé Àwọn Ẹlẹ́rìí Jèhófà Lẹ́tọ̀ọ́ Láti Pinnu Irú Ìtọ́jú Tí Wọ́n Fẹ́ Nílé Ìwòsàn Ní April , , Ilé Ẹjọ́ Termini Imerese nílùú Sicily lórílẹ̀-èdè Ítálì dájọ́ pé dókítà oníṣẹ́ abẹ kan jẹ̀bi ẹ̀sùn ọ̀daràn torí pé ó fipá fa ẹ̀jẹ̀ sí obìnrin kan tó jẹ́ Ẹlẹ́rìí Jèhófà lára.
Wọ́n ní kí dókítà náà san ẹgbẹ̀rún mọ́kànlá àti ọgọ́rùn-ún mẹ́fà ó lé márùn-ún owó dọ́là ti ilẹ̀ Amẹ́ríkà ($, U.S.) fún obìnrin náà gẹ́gẹ́ bí owó gbà-máà-bínú, kó sì tún san ẹgbẹ̀rún márùn-ún àti ọgọ́rùn-ún mẹ́jọ ó lé mẹ́ta owó dọ́là ti ilẹ̀ Amẹ́ríkà ($, U.S.) fún ọkọ obìnrin náà tóun náà jẹ́ Ẹlẹ́rìí Jèhófà.
Ìgbà àkọ́kọ́ rèé tí ilé ẹjọ́ ilẹ̀ Ítálì máa dájọ́ pé dókítà kan jẹ̀bi ẹ̀sùn ọ̀daràn torí pé ó fi ẹ̀tọ́ tí aláìsàn ní lábẹ́ òfin dù ú, níwọ̀n ìgbà tó jẹ́ pé èèyàn lẹ́tọ̀ọ́ láti pinnu ohunkóhun tó fẹ́ kí ẹlòmíì ṣe sí ara òun.
Ohun tó ṣẹlẹ̀ gan-an ni pé ní December , wọ́n ṣiṣẹ́ abẹ fún arábìnrin tá à ń sọ̀rọ̀ ẹ̀ yìí níbi òróòro, àmọ́ àwọn ìṣòro kan jẹyọ lẹ́yìn iṣẹ́ abẹ náà.
Bó tiẹ̀ jẹ́ pé léraléra ló ń sọ pé òun ò gba èròjà inú ẹ̀jẹ̀ sára, agbára ẹ̀ ò ká dókítà náà, ó sì fipá fa àwọn sẹ́ẹ̀lì pupa inú ẹ̀jẹ̀ sí i lára.
Dókítà tó ṣiṣẹ́ abẹ náà parọ́ pé adájọ́ ilé ẹjọ́ ló fún òun láṣẹ láti ṣe bẹ́ẹ̀.
Nígbà tó yá, obìnrin náà àti ọkọ ẹ̀ fẹjọ́ sun Ọ́fíìsì Olùpẹ̀jọ́.
Ilé ẹjọ́ sì pinnu pé “tí Ẹlẹ́rìí Jèhófà kan bá ti dàgbà tó lábẹ́ òfin, tó sì ní làákàyè tó, . . . dókítà ò gbọ́dọ̀ fún un nírú ìtọ́jú yìí" tí onítọ̀hún bá ti lóhun ò fẹ́.
Ilé ẹjọ́ tún kéde pé Òfin Orílẹ̀-èdè Ítálì ò fàyè gbà á kí dókítà fipá fún ẹnì kan ní irú ìtọ́jú kan pàtó tó bá ti lóun ò fẹ́, kódà kí dókítà sọ pé ó dáa kó gba irú ìtọ́jú bẹ́ẹ̀.
Bí ilé ẹjọ́ náà ṣe sọ, “ti pé dókítà rí i pé ìtọ́jú kan pọn dandan . . .
kì í ṣe àwáwí láti fipá mú kí aláìsàn gba ìtọ́jú tó ti fara balẹ̀ ṣàlàyé lọ́nà tó ṣe kedere pé òun ò fẹ́." Daniele Rodriguez, tó jẹ́ ọ̀jọ̀gbọ́n ní Ẹ̀ka Ìmọ̀ Ìṣègùn Lábẹ́ Òfin àti Ìlànà Ìtọ́jú ní Yunifásítì Padua, tún jẹ́rìí sí ọ̀rọ̀ yìí nígbà tó ń jábọ̀ lórí ẹjọ́ náà.
Ó kíyè sí i pé “[àpilẹ̀kọ]  nínú Òfin [Ítálì] jẹ́ kó ṣe kedere pé èèyàn lẹ́tọ̀ọ́ láti sọ pé òun ò gba irú ìtọ́jú kan pàtó.
Òfin sọ pé ‘a ò gbọ́dọ̀ fipá mú ẹnikẹ́ni láti gba irú ìtọ́jú kan pàtó àfi tí òfin bá fọwọ́ sí i.’" Amòfin kan lórílẹ̀-èdè Ítálì, tó sì tún jẹ́ ògbóǹkangí nínú òfin tó jẹ mọ́ ìlera, tórúkọ ẹ̀ ń jẹ́ Luca Benci sọ̀rọ̀ lórí ìpinnu tí ilé ẹjọ́ ṣe, ohun tó kọ nínú ìwé Quotidiano Sanità (Health Daily) rèé: “Kò sí òfin tó sọ pé ó pọn dandan kí aláìsàn gba ẹ̀jẹ̀ sára tó bá lóun ò fẹ́.
Ẹ̀tọ́ tí aláìsàn ní láti sọ pé òun ò gba irú ìtọ́jú kan borí ohun gbogbo." Ọ̀kan lára àwọn agbẹjọ́rò àwọn Ẹlẹ́rìí Jèhófà tó ń jẹ́ Marcello Rifici sọ pé: “Inú wa dùn láti rí i pé ẹjọ́ tí ilé ẹjọ́ dá yìí bá ìlànà tí wọ́n ń tẹ̀ lé nílẹ̀ Yúróòpù mu, bí èyí tó hàn nínú àwọn ẹjọ́ tí Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù ti dá, tó jẹ́ kó ṣe kedere pé gbogbo aláìsàn ló lẹ́tọ̀ọ́ láti pinnu irú ìtọ́jú tí wọ́n fẹ́.
Kẹ́ ẹ sì máa wò ó, lọ́dún , Ilé Ìgbìmọ̀ Aṣòfin Ilẹ̀ Ítálì ṣe òfin /, tí wọ́n mọ̀ sí ‘Òfin Ohun Tí Mo Fẹ́,’ (ìyẹn Living Will Law) àwọn ìlànà inú òfin yẹn sì bá ìpinnu tí ilé ẹjọ́ ṣe yìí mu." Òmíì lára àwọn agbẹjọ́rò àwọn Ẹlẹ́rìí Jèhófà tó ń jẹ́ Lucio Marsella tún sọ pé: “Ìpinnu tí ilé ẹjọ́ ṣe yìí máa ṣèrànwọ́ fún gbogbo àwọn dókítà onígboyà tó ń ṣe gbogbo ohun tí wọ́n lè ṣe láti tọ́jú àwọn aláìsàn láìfi ẹ̀tọ́ tí wọ́n ní láti yan ìtọ́jú tí wọ́n fẹ́ dù wọ́n."
Ìjì Líle Florence Ṣọṣẹ́ ní Gúúsù Ìlà Oòrùn Ilẹ̀ Amẹ́ríkà Ìjì líle kan tí wọ́n pè ní Florence jà lọ́pọ̀ ibi ní ìpínlẹ̀ North Carolina, South Carolina àtàwọn ìpínlẹ̀ míì lórílẹ̀-èdè Amẹ́ríkà, omíyalé sì tún ṣẹlẹ̀ níbẹ̀.
Ìgbà kan wà tí ìjì líle tí wọ́n ń pè ní Florence yìí pa ó kéré tán, èèyàn méjìlélọ́gbọ̀n (), tó sì sọ ẹgbẹẹgbẹ̀rún èèyàn di aláìrílégbé.
Ẹ̀ka ọ́fíìsì wa ní Amẹ́ríkà sọ pé kò sí ìkankan lára àwọn akéde wa tó bá ìṣẹ̀lẹ̀ náà lọ tàbí tó fara pa ju bó ṣe yẹ, bó tiẹ̀ jẹ́ pé ó lé ní ẹgbẹ̀rún mẹ́rin (,) Ẹlẹ́rìí Jèhófà tí ìjì náà lé kúrò níbi tí wọ́n ń gbé.
Lóòótọ́, ìjì náà ti jà tán, síbẹ̀ àwọn ibì kan ò tíì ṣeé dé torí omi tó bo gbogbo ibẹ̀.
Àyẹ̀wò tí wọ́n ṣe gbẹ̀yìn fi hàn pé ọgọ́rùn-ún mẹ́ta àti mọ́kànléláàádọ́ta () ilé àwọn ará wa pẹ̀lú Gbọ̀ngàn Ìjọba mọ́kànlélógún () ni ìjì náà bà jẹ́.
Ìgbìmọ̀ Tó Ń Ṣètò Ìrànwọ́ Nígbà Àjálù ń ṣiṣẹ́ lórí bí àwọn ará ṣe máa rí oúnjẹ, omi, ibùgbé àti ìtọ́jú ìṣègùn tí wọ́n nílò.
Àwùjọ méjì kan tún wà tó ń ṣèrànwọ́ láti kó àwọn igi tó wó lulẹ̀ kúrò lágbègbè náà.
Ohun tó kù báyìí ni bí wọ́n ṣe máa tún àwọn nǹkan tí omíyalé ti bà jẹ́ ṣe.
Àwọn ará láwọn ìjọ tó wà níbẹ̀ àtàwọn tó wá láti ibòmíì ń yọ̀ǹda ara wọn láti bá Ìgbìmọ̀ Tó Ń Ṣètò Ìrànwọ́ Nígbà Àjálù náà ṣiṣẹ́.
Àwọn alàgbà ìjọ àti àwọn alábòójútó àyíká tó wà níbẹ̀ sì ń lọ sọ́dọ̀ àwọn tọ́rọ̀ náà kàn láti fún wọn níṣìírí.
À ń gbàdúrà fún àwọn ará wa tí nǹkan nira fún nítorí ìjì líle tó jà lẹ́nu àìpẹ́ yìí, a sì ń retí ìgbà tí ‘ẹ̀rù kankan’ ò ní bà wá mọ́.—Aísáyà :.
Àwọn Ẹlẹ́rìí Jèhófà Ti Lómìnira Ẹ̀sìn ní Mòǹgólíà: Ìjọba Pa Dà Forúkọ Ẹ̀sìn Wọn Sílẹ̀ Lábẹ́ Òfin
Ní June , , àwọn Ẹlẹ́rìí Jèhófà tó wà nílùú Ulaanbaatar tó jẹ́ olú-ìlú orílẹ̀-èdè Mòǹgólíà, gba ìwé ẹ̀rí kan látọ̀dọ̀ Àjọ Tó Ń Rí sí Ọ̀rọ̀ Ìlú, pé ìjọba ti pa dà forúkọ ẹ̀sìn wọn sílẹ̀ lábẹ́ òfin lórílẹ̀-èdè náà.
Ìwé ẹ̀rí tó jẹ́ káwọn Ẹlẹ́rìí Jèhófà lè máa ṣe ẹ̀sìn wọn ní Ulaanbaatar.
Ìjọba sọ fáwọn ẹlẹ́sìn pé ọdọọdún ni kí wọ́n máa forúkọ ẹ̀sìn wọn sílẹ̀ ní Mòǹgólíà, àtìgbà táwọn ará wa sì ti kọ́kọ́ forúkọ ẹ̀sìn wọn sílẹ̀ lábẹ́ òfin lọ́dún  ni wọ́n ti ń ṣe bẹ́ẹ̀.
Àmọ́ lọ́dún , Àjọ Tó Ń Rí sí Ọ̀rọ̀ Ìlú ò gbà káwọn ará wa forúkọ ẹ̀sìn wọn sílẹ̀ ní Ulaanbaatar.
Nígbà tó di January , Àjọ Tó Ń Rí sí Ọ̀rọ̀ Ìlú sọ pe ìjọba fagi lé àǹfààní tí àwọn ará ní láti ṣe ẹ̀sìn wọn.
Àwọn tó ṣojú fún Àjọ náà ò sọ ohunkóhun tó mú kí wọ́n ṣe ìpinnu yìí.
Làwọn ará bá sọ pé àwọn máa gbé ọ̀rọ̀ náà lọ sílé ẹjọ́.
Nígbà tí Ilé Ẹjọ́ ń gbọ́ ẹjọ́ náà, agbẹjọ́rò Àjọ Tó Ń Rí sí Ọ̀rọ̀ Ìlú gbìyànjú láti fi ẹjọ́ tí Ilé Ẹjọ́ Gíga Jù Lọ ní Rọ́ṣíà dá ṣe ẹ̀rí, ìyẹn bí wọ́n ṣe sọ pé kí ìjọba gbẹ́sẹ̀ lé àwọn àjọ tá a fi forúkọ ẹ̀sìn wa sílẹ̀ lábẹ́ òfin ní Rọ́ṣíà.
Àmọ́ àwọn agbẹjọ́rò wa jẹ́ kó ṣe kedere pé ọ̀pọ̀ orílẹ̀-èdè ni ò fara mọ́ ẹjọ́ tí ilé ẹjọ́ dá ní Rọ́ṣíà àti pé ọ̀rọ̀ náà ti dé àwọn ilé ẹjọ́ àgbáyé.
Wọ́n tún rán ilé ẹjọ́ létí pé ẹ̀yìn tí Àjọ Tó Ń Rí sí Ọ̀rọ̀ Ìlú ṣèpinnu tiwọn ni ọ̀rọ̀ ti Rọ́ṣíà wáyé, torí náà, Àjọ náà ò lè sọ pé ohun tó ṣẹlẹ̀ ní Rọ́ṣíà ló mú káwọn ṣèpinnu táwọn ṣe.
Ilé Ẹjọ́ fagi lé ìpinnu tí Àjọ Tó Ń Rí sí Ọ̀rọ̀ Ìlú ṣe, wọ́n ní àhesọ ọ̀rọ̀ lásán ni Àjọ náà gùn lé tí wọ́n fi ṣèpinnu, wọn ò sì rí ẹ̀rí kankan mú wá pé àwọn Ẹlẹ́rìí Jèhófà ṣe ohunkóhun tó léwu.
Ilé Ẹjọ́ náà tún rí i pé Àjọ Tó Ń Rí sí Ọ̀rọ̀ Ìlú fi ẹ̀tọ́ táwọn ará wa ní lábẹ́ òfin dù wọ́n, tó fi mọ́ òmìnira láti ṣe ẹ̀sìn wọn tàbí ohun tí wọ́n gbà gbọ́.
Jason Wise, tó jẹ́ ọ̀kan lára àwọn agbẹjọ́rò àwa Ẹlẹ́rìí Jèhófà nínú ẹjọ́ yìí sọ pé: “Bó tiẹ̀ jẹ́ pé kò di dandan kéèyàn ṣẹ̀ṣẹ̀ forúkọ ẹ̀sìn sílẹ̀ lábẹ́ òfin kó tó lè lo ẹ̀tọ́ ọmọnìyàn àti òmìnira tí òfin sọ pé ó ní, síbẹ̀ kì í sábà rọrùn láti jọ́sìn fàlàlà láìkọ́kọ́ forúkọ sílẹ̀.
Ara àwọn àǹfààní tá à ń rí bá a ṣe forúkọ ẹ̀sìn wa sílẹ̀ ni pé ó ń jẹ́ kó rọrùn fún wa láti kó Bíbélì àtàwọn ìwé tó dá lórí Bíbélì wọ̀lú, ká lè ní ibi ìjọsìn, ká sì lè yá àwọn ibi tá a ti máa ṣe àpéjọ.
Inú wa dùn pé Ilé Ẹjọ́ fagi lé ìpinnu tí Àjọ Tó Ń Rí sí Ọ̀rọ̀ Ìlú ṣe nílùú Ulaanbaatar, tí wọ́n sì gbà pé irú ìpinnu bẹ́ẹ̀ máa ṣàkóbá fún òmìnira tá a ní láti ṣe ẹ̀sìn wa àti òmìnira tá a ní láti pé jọ ní Mòǹgólíà." Ẹ̀mí Ṣòfò Nígbà Tí Òkè Ya Lulẹ̀ Lápá Gúúsù-Ìwọ̀ Oòrùn Ilẹ̀ Íńdíà Ìjì líle tó máa ń bá òjò rìn jà ní ìpínlẹ̀ Kerala, lórílẹ̀-èdè Íńdíà, ó sì mú kí òkè ya lulẹ̀ níbi mẹ́ẹ̀ẹ́dọ́gbọ̀n (), ìṣẹ̀lẹ̀ yìí gbẹ̀mí ó kéré tán, èèyàn márùndínlọ́gọ́rin ().
Ẹ̀ka Tó Ń Ṣèwádìí Nípa Ojú Ọjọ́ Nílẹ̀ Íńdíà (India Meteorological Department) sọ pé ìjì líle tó máa ń jà lápá gúúsù ìwọ̀ oòrùn ayé ló tíì rọ òjò tó rinlẹ̀ jù lọ lápá ibí yìí nínú ìtàn.
Ó dùn wá gan-an nígbà tá a gbọ́ ìròyìn láti ẹ̀ka ọ́fíìsì wa nílẹ̀ Íńdíà pé nígbà àjálù yìí, tọkọtaya Ẹlẹ́rìí kan tí wọ́n ti lé ní lẹ́ni ọgọ́ta () ọdún àti akẹ́kọ̀ọ́ Bíbélì kan pàdánù ẹ̀mí wọn, bákan náà àwọn akẹ́kọ̀ọ́ Bíbélì méjì ṣèṣe gan-an, wọ́n sì ti ń gbàtọ́jú nílé ìwòsàn.
Yàtọ̀ síyẹn, arákùnrin wa kan tó jẹ́ ọmọ ọdún mẹ́tàdínlógún () bómi lọ níbi tó ti fẹ́ ran ará àdúgbò rẹ̀ lọ́wọ́.
A dá Ìgbìmọ̀ Tó Ń Ṣètò Ìrànwọ́ Nígbà Àjálù (DRC) sílẹ̀ kí wọ́n lè wo ibi tí nǹkan bà jẹ́ dé, kí wọ́n sì ṣètò ìrànwọ́.
Àwọn Gbọ̀ngàn Ìjọba kan ni wọ́n lò láti ṣe iṣẹ́ ìrànwọ́ yìí.
Ìròyìn tá a sì kọ́kọ́ gbọ́ fi hàn pé ó kéré tán, mẹ́rìndínláàádọ́ta () lára ilé àwọn ará wa ló wó tàbí tó bà jẹ́.
Nǹkan bí ìdílé márùnlélọ́gọ́rin () ìyẹn (akéde ) ni ìṣẹ̀lẹ̀ yìí mú kí wọ́n kúrò níbi tí wọ́n ń gbé, tí wọ́n sì lọ ń gbé nílé àwọn ará tàbí àwọn mọ̀lẹ́bí wọn.
A gbọ́ pé omi ọ̀gbàrá ti mu àwọn Gbọ̀ngàn Ìjọba kan débì kan.
Ìgbìmọ̀ DRC ṣì wà ní sẹpẹ́ torí ìròyìn tá a gbọ́ ni pé òjò tó rinlẹ̀ ṣì máa tún rọ̀ láìpẹ́.
Àwọn aṣojú láti ẹ̀ka ọ́fíìsì àti alábòójútó àyíká kan lágbègbè náà pẹ̀lú àwọn alàgbà ìjọ ṣèbẹ̀wò sọ́dọ̀ àwọn ará lọ́kùnrin àti lóbìnrin kí wọ́n lè tù wọ́n nínú, kí wọ́n sì fún wọn níṣìírí nípa tẹ̀mí.
Ọkàn wa wà lọ́dọ̀ gbogbo àwọn tí ìṣẹ̀lẹ̀ yìí kàn, a sì ń gbàdúrà fún wọn.
À ń retí ìgbà tí gbogbo irú àjálù yìí àti gbogbo ìrora tó máa ń bá a rìn á dohun ìgbàgbé.​—Ìṣípayá :​, .
Ìmìtìtì Ilẹ̀ Wáyé ní Erékùṣù Kan ní Indonéṣíà Ní ìparí oṣù July àti ìbẹ̀rẹ̀ oṣù August, ilẹ̀ mì tìtì léraléra ní erékùṣù Lombok lórílẹ̀-èdè Indonéṣíà, ó gbẹ̀mí ó kéré tán, ọgọ́rùn-ún mẹ́rin ó lé mẹ́rìndínlógójì () èèyàn, nǹkan bí ẹgbẹ̀rún lọ́nà ọgọ́rùn-ún mẹ́ta àti àádọ́ta (,) ló sì ní láti kúrò níbi tí wọ́n ń gbé.
Ọ̀kan lára ìmìtìtì tó wáyé náà lágbára gan-an, ṣe ni àwọn ilé wọlẹ̀ ráúráú, ọgọ́rọ̀ọ̀rún mílíọ̀nù owó dọ́là sì làwọn nǹkan tó bà jẹ́.
Ìròyìn tá a gbọ́ láti ẹ̀ka ọ́fíìsì wa nílùú Jakarta ni pé ìkankan nínú àwọn ará wa ò fara pa, ìkankan ò sì kú, bó tiẹ̀ jẹ́ pé ilé àwọn akéde kan bà jẹ́.
Bákan náà, ilé tí ìjọ kan ṣoṣo tó wà ní erékùṣù náà ti ń ṣèpàdé bà jẹ́, ogójì () akéde ló sì wà nínú ìjọ.
Aṣojú méjì láti ẹ̀ka ọ́fíìsì rìnrìn àjò lọ síbi tí àjálù ti ṣẹlẹ̀ yìí kí wọ́n lè mọ ìrànlọ́wọ́ tí àwọn ará ibẹ̀ máa nílò, kí wọ́n sì lè tù wọ́n nínú.
A ò dákẹ́ àdúrà lórí àwọn ará wa lásìkò tí nǹkan nira yìí, torí a mọ̀ pé Jèhófà lè ‘tù wọ́n nínú nínú gbogbo ìpọ́njú wọn.’— Kọ́ríńtì :.
Ilé Ẹjọ́ Ìjọba South Korea Ṣèpinnu Tá A Ti Ń Retí Tipẹ́​—Wọ́n Gbèjà Àwọn Tí Ẹ̀rí Ọkàn Ò Jẹ́ Kí Wọ́n Ṣiṣẹ́ Ológun Láti nǹkan bí ọdún márùndínláàádọ́rin () báyìí làwọn ọ̀dọ́kùnrin tí wọ́n jẹ́ Kristẹni lórílẹ̀-èdè South Korea ti ń fi ẹ̀wọ̀n gbára torí pé ẹ̀rí ọkàn wọn ò jẹ́ kí wọ́n ṣiṣẹ́ ológun.
Àmọ́ ní Thursday, June , , ìpinnu mánigbàgbé tí Ilé Ẹjọ́ Tó Ń Rí Sọ́ràn Ẹ̀tọ́ Ọmọnìyàn ṣe jẹ́ kọ́rọ̀ náà lójú, torí wọ́n kéde pé ohun tó wà nínú Àpilẹ̀kọ , ìpínrọ̀ , nínú Ìlànà Iṣẹ́ Ológun (MSA) ò bá òfin ilẹ̀ South Korea mu torí pé ìjọba ò ṣètò iṣẹ́ àṣesìnlú míì dípò iṣẹ́ ológun.
Àwọn oníròyìn rèé níwájú ìta Ilé Ẹjọ́ Tó Ń Rí Sọ́ràn Ẹ̀tọ́ Ọmọnìyàn.
Kárí ayé làwọn oníròyìn ti ń tọ pinpin ibi tọ́rọ̀ náà dé.
Adájọ́ mẹ́sàn-án ló wà nínú ìgbìmọ̀ tó dá ẹjọ́ yìí, Adájọ́ Àgbà Lee Jin-sung sì ni alága ìgbìmọ̀ náà.
Mẹ́fà nínú wọn ló fara mọ́ ìpinnu náà, àwọn mẹ́ta yòókù ta kò ó.
Ìpinnu tí ilé ẹjọ́ ṣe yìí máa jẹ́ kí ìjọba ilẹ̀ náà ṣe ohun táwọn orílẹ̀-èdè yòókù ń ṣe káàkiri ayé, wọ́n á sì túbọ̀ jẹ́ káwọn èèyàn lómìnira láti ṣe ohun tí ẹ̀rí ọkàn wọn fẹ́, èrò ọkàn wọn àti ìgbàgbọ́ wọn.
Àwọn aṣojú àwọn Ẹlẹ́rìí Jèhófà ní Korea rèé nínú Ilé Ẹjọ́ Ìjọba kó tó di pé Ilé Ẹjọ́ náà ṣèpinnu.
Iye àwọn tí orílẹ̀-èdè South Korea ń fi sẹ́wọ̀n lọ́dọọdún torí pé wọn ò ṣiṣẹ́ ológun nítorí ẹ̀rí ọkàn wọn ju àpapọ̀ àwọn tó ń lọ sẹ́wọ̀n ní gbogbo orílẹ̀-èdè yòókù torí pé ẹ̀rí ọkàn ò jẹ́ kí wọ́n ṣiṣẹ́ ológun.
Ìgbà kan wà tó jẹ́ pé nǹkan bí ọgọ́rùn-ún márùn-ún () sí ọgọ́rùn-ún mẹ́fà () àwọn arákùnrin wa ló ń ṣẹ̀wọ̀n lọ́dọọdún.
Tí wọ́n bá sì dá wọn sílẹ̀ lẹ́wọ̀n, gbogbo wọn ni wọ́n máa ń níṣòro láwùjọ torí ẹ̀sùn ọ̀daràn tó ti wà lọ́rùn wọn, tí kò sì lè pa rẹ́.
Ara ohun tó sì máa ń yọrí sí ni pé kìí jẹ́ kí wọ́n ríṣẹ́ bọ̀rọ̀.
Àmọ́ nígbà tó di ọdún , àwọn arákùnrin kan kọ̀wé sí Ilé Ẹjọ́ Tó Ń Rí Sọ́ràn Ẹ̀tọ́ Ọmọnìyàn láti fẹjọ́ sùn torí pé òfin ò ṣètò àfidípò fáwọn tí ẹ̀rí ọkàn ò jẹ́ kí wọ́n ṣiṣẹ́ ológun, àfi kí wọ́n ṣẹ̀wọ̀n.
Àtọdún  làwọn adájọ́ kan ti bẹ̀rẹ̀ sí í wò ó pé kò tọ́ láti máa fìyà jẹ àwọn tó jẹ́ pé òótọ́ ni ẹ̀rí ọkàn wọn ò gbà á kí wọ́n ṣiṣẹ́ ológun.
Ni wọ́n bá bẹ̀rẹ̀ sí í gbé ẹjọ́ wọn lọ sí Ilé Ẹjọ́ Tó Ń Rí Sọ́ràn Ẹ̀tọ́ Ọmọnìyàn, kí ilé ẹjọ́ náà lè tún Ìlànà Iṣẹ́ Ológun gbé yẹ̀ wò.
Wọ́n ń fọ̀rọ̀ wá Hong Dae-il, tó jẹ́ agbẹnusọ fáwọn Ẹlẹ́rìí Jèhófà ní Korea lẹ́nu wò níwájú ìta ilé ẹjọ́ náà lẹ́yìn tí ilé ẹjọ́ ṣèpinnu
Iṣẹ́ Ilé Ẹjọ́ Tó Ń Rí Sọ́ràn Ẹ̀tọ́ Ọmọnìyàn ni kí wọ́n máa wò ó bóyá òfin kan bá Òfin Ilẹ̀ Korea mu àbí ó ta kò ó.
Bó tiẹ̀ jẹ́ pé ẹ̀ẹ̀mejì (ìyẹn lọ́dún  àti ) ni ilé ẹjọ́ yìí ti fọwọ́ sí i pé Ìlànà Iṣẹ́ Ológun bá òfin ilẹ̀ náà mu, àwọn náà ti wá gbà báyìí pé ó yẹ kí àtúnṣe bá a. Ilé Ẹjọ́ náà pàṣẹ pé kí ìjọba South Korea tún òfin náà ṣe, kó lè ṣètò iṣẹ́ àṣesìnlú míì tó jẹ́ àfidípò tó bá fi máa di ìparí ọdún .
Lára àwọn iṣẹ́ àṣesìnlú tí wọ́n lè ní káwọn èèyàn máa ṣe ni pé kí wọ́n máa ṣiṣẹ́ nílé ìwòsàn tàbí láwọn àjọ míì tó ń ṣèrànwọ́ fún aráàlú, àmọ́ tí kò sí lábẹ́ àwọn ológun.
Ká lè mọ bí ìpinnu yìí ti ṣe pàtàkì tó, Arákùnrin Hong Dae-il, tó jẹ́ agbẹnusọ fáwọn Ẹlẹ́rìí Jèhófà ní Korea sọ pé: “Ilé Ẹjọ́ Tó Ń Rí Sọ́ràn Ẹ̀tọ́ Ọmọnìyàn, tó jẹ́ ilé ẹjọ́ tó lágbára jù lórílẹ̀-èdè yìí tó ń gbèjà ẹ̀tọ́ ọmọnìyàn, ti fojú ọ̀nà àbáyọ kan hàn sọ́rọ̀ yìí.
Àwọn arákùnrin wa ń retí ìgbà tí wọ́n máa lè ṣiṣẹ́ sìnlú lọ́nà tí ò ní pa ẹ̀rí ọkàn wọn lára, tó sì máa bá ohun táwọn orílẹ̀-èdè yòókù kárí ayé ń ṣe mu." Lára àwọn ọ̀rọ̀ pàtàkì míì tá a ṣì ń retí kó lójú ni ọ̀rọ̀ àwọn Ẹlẹ́rìí Jèhófà tí wọ́n jẹ́ igba ó dín mẹ́jọ () tó ń ṣẹ̀wọ̀n lọ́wọ́lọ́wọ́ torí pé ẹ̀rí ọkàn ò jẹ́ kí wọ́n ṣiṣẹ́ ológun, àtàwọn ẹjọ́ míì tó tó ọgọ́rùn-ún mẹ́sàn-án () tó ṣì wà láwọn ilé ẹjọ́ káàkiri orílẹ̀-èdè náà.
Ìpinnu mánigbàgbé tí Ilé Ẹjọ́ Tó Ń Rí Sọ́ràn Ẹ̀tọ́ Ọmọnìyàn ṣe máa jẹ́ kó túbọ̀ ṣeé ṣe fún Ilé Ẹjọ́ Gíga Jù Lọ láti dá àwọn tí wọ́n bá gbọ́ ẹjọ́ wọn lórí ọ̀rọ̀ yìí láre.
Ibi tí gbogbo àwọn adájọ́ Ilé Ẹjọ́ Gíga Jù Lọ bá fẹnu kò sí máa pinnu ohun tí ilé ẹjọ́ máa ṣe lórí ọ̀kọ̀ọ̀kan àwọn tọ́rọ̀ kàn.
A retí pé tó bá di August , , Ilé Ẹjọ́ Gíga Jù Lọ máa ṣe àpérò kan láti jíròrò ọ̀rọ̀ náà, tó bá sì yá, wọ́n á ṣèpinnu.
Ìgbà àkọ́kọ́ nìyẹn máa jẹ́ láti ọdún mẹ́rìnlá () sẹ́yìn tí gbogbo àwọn adájọ́ Ilé Ẹjọ́ Gíga Jù Lọ máa gbé ọ̀rọ̀ àwọn tí ẹ̀rí ọkàn ò jẹ́ kí wọ́n ṣiṣẹ́ ológun yẹ̀ wò.
Kó tó dìgbà yẹn, Ilé Ìgbìmọ̀ Aṣòfin Ilẹ̀ Korea ti ń báṣẹ́ lọ lórí bí wọ́n ṣe máa ṣàtúnṣe sí Ìlànà Iṣẹ́ Ológun.
Arákùnrin Mark Sanderson tó jẹ́ ara Ìgbìmọ̀ Olùdarí sọ pé: “Ara wa ti wà lọ́nà láti gbọ́ ìpinnu tí Ilé Ẹjọ́ Gíga Jù Lọ máa ṣe.
Tinútinú làwọn arákùnrin wa ní Korea ti ń yọ̀ǹda bí wọ́n ṣe ń fi òmìnira wọn dù wọ́n, torí wọ́n mọ̀ pé ‘bí ẹnì kan, nítorí ẹ̀rí-ọkàn sí Ọlọ́run, bá ní àmúmọ́ra lábẹ́ àwọn ohun tí ń kó ẹ̀dùn-ọkàn báni, tí ó sì jìyà lọ́nà tí kò bá ìdájọ́ òdodo mu, èyí jẹ́ ohun tí ó ṣe ìtẹ́wọ́gbà.’ ( Pétérù :) A bá wọn yọ̀ torí ilé ẹjọ́ ti gbà báyìí pé ṣe ni wọ́n ń rẹ́ wọn jẹ látọdún yìí wá, àti pé wọ́n fìgboyà dúró lórí ohun tí ẹ̀rí ọkàn wọn fẹ́." Kì Í Ṣẹni Táwọn Èèyàn Ò Mọ̀ Mọ́: Wọ́n Ṣèrántí Max Eckert ní Ibi Ìrántí Tó Wà ní Àgọ́ Ìṣẹ́niníṣẹ̀ẹ́ Ìlú Dachau Nígbà ayẹyẹ kan tó wáyé ní May , ọdún , ní Ibi Ìrántí Tó Wà ní Àgọ́ Ìṣẹ́niníṣẹ̀ẹ́ Ìlú Dachau, wọ́n ṣí aṣọ lójú àmì ìrántí kan tí wọ́n ṣe ní ìrántí Arákùnrin Max Eckert tí wọ́n fi sẹ́wọ̀n fún ohun tó lé ní ọdún méjì ní àgọ́ ìṣẹ́niníṣẹ̀ẹ́ tó ti wà ní ìlú Dachau nígbà kan rí, kó tó di pé wọ́n gbé e lọ sí àgọ́ ìṣẹ́niníṣẹ̀ẹ́ tó burú jáì tó wà ní ìlú Mauthausen lórílẹ̀-èdè Austria.
Ó tó igba () èèyàn tó rí àmì ìrántí náà.
Àgọ́ ìṣẹ́niníṣẹ̀ẹ́ yẹn ni Max Eckert kú sí.
Bó tiẹ̀ jẹ́ pé ìwọ̀nba èèyàn ló mọ Arákùnrin Eckert kó tó kú, ó ti wá di ọkùnrin tí ọ̀pọ̀ èèyàn mọ̀ sí ẹni tí ìgbàgbọ́ rẹ̀ fẹsẹ̀ múlẹ̀ ṣinṣin.
Fọ́tò àgọ́ ìṣẹ́niníṣẹ̀ẹ́ ìlú Dachau àtijọ́ tí wọ́n yà láìpẹ́ yìí rèé, ibẹ̀ ni Max Eckert ti ṣẹ̀wọ̀n kí wọ́n tó mú un lọ sí Mauthausen.
Àgọ́ ìṣẹ́niníṣẹ̀ẹ́ Mauthausen, tí Max Eckert kú sí.
Àkọsílẹ̀ nípa Arákùnrin Eckert fi hàn pé ó pẹ́ tó ti jẹ́ adúróṣinṣin sí Ọlọ́run.
Ní ọdún , wọ́n ní kí òun àti ìyàwó rẹ̀ sanwó ìtanràn torí pé wọ́n ń sọ ohun tí wọ́n gbà gbọ́ fún àwọn èèyàn.
Lẹ́yìn yẹn, iṣẹ́ bọ́ lọ́wọ́ rẹ̀ torí pé ó kọ̀ láti gbé àsíá tó ní àmì òṣèlú swastika.
Ní ọdún , ó pẹ̀lú nǹkan bí ọgọ́rùn-ún mẹ́fà () Ẹlẹ́rìí Jèhófà onígboyà tí wọ́n jù sẹ́wọ̀n ní ìlú Dachau.
Ní ohun tó lé ní ọdún méjì lẹ́yìn náà, wọ́n gbé e lọ sí ìlú Mauthausen níbi tí, ó kéré tán, ọ̀kẹ́ mẹ́rin ààbọ̀ (,) ẹlẹ́wọ̀n kú sí torí ipò tó burú jáì.
Ní February , ọdún , wọ́n tẹ wáyà ránṣẹ́ sí ìyàwó Arákùnrin Eckert, èyí tí wọ́n fi túfọ̀ ọkọ rẹ̀ fún un tẹ̀gàntẹ̀gàn pé: “Ọkọ rẹ kú lónìí ní àgọ́ ìṣẹ́niníṣẹ̀ẹ́.
Tó o bá fẹ́ àlàyé sí i, kàn sí àwọn ọlọ́pàá." Ọmọ ọdún mẹ́tàlélógójì () ní nígbà tó kú.
Nígba tí Ọ̀mọ̀wé Gabriele Hammermann, tó jẹ́ alábòójútó Ibi Ìrántí Tó Wà ní Àgọ́ Ìṣẹ́niníṣẹ̀ẹ́ Ìlú Dachau ń bá àwọn èèyàn sọ̀rọ̀, ó ṣàlàyé pé: “Wọ́n ṣe inúnibíni sí Àwọn Akẹ́kọ̀ọ́ Bíbélì [bí wọ́n ṣe ń pe Àwọn Ẹlẹ́rìí Jèhófà nígbà yẹn] torí pé ohun tí wọ́n gbà gbọ́ ò jẹ́ kí wọ́n di ọmọ ẹgbẹ́ èyíkéyìí nínú ètò òṣèlú ìjọba Nazi, kò jẹ́ kí wọ́n máa kan sáárá sí Hitler tàbí kí wọ́n wọṣẹ́ ológun." Ó fi kún un pé: “Àwọn tó wà lẹ́wọ̀n pẹ̀lú Àwọn Akẹ́kọ̀ọ́ Bíbélì bọ̀wọ̀ fún wọn torí ìwà ọmọlúwàbí wọn, wọ́n kì í sì í yé sọ̀rọ̀ nípa bí wọ́n ṣe jẹ́ adúróṣinṣin tó sì máa ń yá wọn lára láti ṣèrànlọ́wọ́." Arákùnrin Wolfram Slupina, tó jẹ́ agbẹnusọ fún àwọn Ẹlẹ́rìí Jèhófà ní orílẹ̀-èdè Jámánì, sọ pé ọ̀pọ̀ lára àwọn tó wá síbi ayẹyẹ náà ni kò mọ Arákùnrin Eckert, kódà ó sọ pé: “A ò ní fọ́tò Max Eckert lọ́wọ́." Ó wá fi kún ọ̀rọ̀ rẹ̀ pé, àmì ìrántí náà mú kó ṣeé ṣe láti “mọ bí [Arákùnrin Eckert] ṣe jẹ́ adúróṣinṣin tó àti bó ṣe pinnu láti má ṣe fi ìgbàgbọ́ rẹ̀ báni dọ́rẹ̀ẹ́​—àní títí dójú ikú." Kò sí iyèméjì pé Jèhófà ò gbàgbé ìgbàgbọ́ àti ìwà títọ́ Max Eckert àti tàwọn Ẹlẹ́rìí Jèhófà míì tó kú nítorí ìgbàgbọ́ wọn.​—Hébérù :.
Tọkọtaya Ẹlẹ́rìí Tí Wọ́n Kọ́kọ́ Jù Sẹ́wọ̀n ní Rọ́ṣíà Ní July , , àwọn aláṣẹ ní ìlú Omsk, lórílẹ̀-èdè Rọ́ṣíà ju tọkọtaya kan tó jẹ́ Ẹlẹ́rìí Jèhófà sí àtìmọ́lé láì tíì gbọ́ ẹjọ́ wọn nílé ẹjọ́, Sergey àti Anastasia Polyakov lorúkọ wọn.
Èyí nìgbà àkọ́kọ́ tí wọ́n máa ju Ẹlẹ́rìí Jèhófà tó jẹ́ obìnrin sí ẹ̀wọ̀n ní Rọ́ṣíà látìgbà tí Ilé Ẹjọ́ Gíga Jù Lọ ti sọ pé kí wọ́n fòfin de iṣẹ́ àwa Ẹlẹ́rìí Jèhófà.
Nígbà tí Ilé iṣẹ́ kan tó máa ń ṣèwádìí, tí wọ́n ń pè ní SOVA Center for Information and Analysis ní ìlú Moscow, ń sọ̀rọ̀ nípa àwọn tí wọ́n jù sẹ́wọ̀n lẹ́nu àìpẹ́ yìí, ó ní: “A gbà pé ìpinnu tí wọ́n ṣe yìí, irú bí wọ́n ṣe ń fìyà jẹ àwọn Ẹlẹ́rìí Jèhófà lápapọ̀, kò bófin mu, ẹ̀tanú ẹ̀sìn gbáà ló jẹ́." Lọ́wọ́lọ́wọ́ báyìí, àwọn mọ́kànlélógún () ọkùnrin àti obìnrin kan ló wà lẹ́wọ̀n lára àwọn ará wa ní Rọ́ṣíà torí ohun tí wọ́n gbà gbọ́.
Àdúrà wa ni pé kí wọ́n nígboyà, kó sì dá wọn lójú pé Jèhófà ni Olùrànlọ́wọ́ wọn gíga jù lọ.​—Hébérù :.
Ìdájọ́ Tó Ṣàrà Ọ̀tọ̀ ní Ilé Ẹjọ́ Tó Ń Rí Sí Ẹ̀tọ́ Ọmọnìyàn Nílẹ̀ Korea: Kò Bófin Mu Bí Kò Ṣe Sí Iṣẹ́ Míì Téèyàn Lè Fi Sìnlú Ọjọ́ kejìdínlọ́gbọ̀n oṣù June, ọdún  ni ìgbà àkọ́kọ́ nínú ìtàn ilẹ̀ South Korea tí Ilé Ẹjọ́ Tó Ń Rí Sí Ẹ̀tọ́ Ọmọnìyàn máa sọ pé apá kan lára Ìlànà Iṣẹ́ Ológun Ilẹ̀ Korea, ìyẹn ’’Korea’s Military Service Act (MSA)’’ kò bófin mu, torí pé kò gba àwọn tí ẹ̀rí ọkàn wọn ò jẹ́ kí wọ́n ṣiṣẹ́ ológún láyè láti ṣe iṣẹ́ míì.
Ìdájọ́ tó ṣàrà ọ̀tọ̀ yìí ló máa yí ìlànà ’’MSA’’ tó ti wà látọdún márùndínláàádọ́rin () sẹ́yìn pa dà, ìyẹn ìdájọ́ tó sọ pé kí àwọn tí ẹ̀rí ọkàn wọn ò jẹ́ kí wọ́n ṣiṣẹ́ ológun máa lọ sẹ́wọ̀n.
Láti ọdún , ó ju ẹgbẹ̀rún mọ́kàndínlógún ó lé ọgọ́rùn-ún mẹ́ta (,) àwọn ará wa tí wọ́n ti rán lẹ́wọ̀n ẹgbẹ̀rún mẹ́rìndínlógójì ó lé ọgọ́rùn-ún méje (,) ọdún lápapọ̀.
Ilé Ẹjọ́ Gíga Jù Lọ Nílẹ̀ Korea á lè lo ìdájọ́ tí Ilé Ẹjọ́ yìí ṣe nínú ọ̀rọ̀ ọ̀kọ̀ọ̀kan àwọn tí ẹ̀rí ọkàn wọn ò jẹ́ kí wọ́n ṣiṣẹ́ ológun.
Yàtọ̀ síyẹn, ó ti wá di dandan pé káwọn tó wà nílé ìgbìmọ̀ aṣòfin ilẹ̀ Korea dá iṣẹ́ míì téèyàn lè fi sìnlú sílẹ̀, ó pẹ́ tán December , .
Iṣẹ́ yìí làwọn tí ẹ̀rí ọkàn wọn ò jẹ́ kí wọ́n ṣiṣẹ́ ológún á máa ṣe.
Gbogbo wa la bá àwọn ará wa ní Korea yọ̀ pé ohun tó máa fòpin sí ìwà ìrẹ́jẹ tí wọ́n ti ń hù sí wọn láti ọ̀pọ̀ ọdún ti ṣeé ṣe.​—Òwe :.
Bí Wọ́n Ṣe Fìgboyà Kọ̀ Láti Ṣe Ohun Tó Ta Ko Ẹ̀rí Ọkàn Wọn Mú Kí Ilé Ẹjọ́ Gíga Jù Lọ Ṣe Ìpinnu Mánigbàgbé Kan ní Ọdún Márùndínlọ́gọ́rin Sẹ́yìn Ọmọ ọdún mẹ́sàn-án ni Gathie Barnett, ọmọ ọdún mẹ́jọ sì ni Marie àbúrò ẹ̀ obìnrin.
Àwọn ọmọ kíláàsì wọn ń kí àsíá orílẹ̀-èdè Amẹ́ríkà, àmọ́ ńṣe làwọn méjèèjì dúró tọ̀wọ̀tọ̀wọ̀ láìsọ nǹkankan.
Wọn ò mọ̀ pé ohun táwọn ṣe torí ohun táwọn gbà gbọ́ yìí máa gbé àwọn dé Ilé Ẹjọ́ Gíga Jù Lọ lọ́dún , mánigbàgbé lẹjọ́ ọ̀hún sì máa jẹ́.
Ohun táwọn ọmọbìnrin méjèèjì yìí gbà gbọ́ ni pé Ọlọ́run nìkan ló yẹ káwọn jẹ́ olóòótọ́ sí.
Wọ́n wà lára ẹgbẹẹgbẹ̀rún àwọn ọmọ Ẹlẹ́rìí Jèhófà tí wọ́n ti ṣe ohun tí ẹ̀rí ọkàn wọn gbà wọ́n láyè láti ṣe gẹ́gẹ́ bíi Kristẹni.​—Ìṣe :.
Torí pé Gathie àti Marie kọ̀ jálẹ̀ láti kí àsíá, wọ́n lé wọn kúrò níléèwé àkọ́kọ́bẹ̀rẹ̀ Slip Hill ní ìpínlẹ̀ West Virginia.
Bàbá wọn ò fọwọ́ lẹ́rán, ó bá àwọn aláṣẹ ṣe ẹjọ́ títí ẹjọ́ náà fi dé Ilé Ẹjọ́ Gíga Jù Lọ ti Amẹ́ríkà.
Nígbà tó di June , , Ilé Ẹjọ́ dájọ́ pé àwọn aláṣẹ iléèwé ò lè fipá mú àwọn ọmọ láti kí àsíá, wọ́n sì jẹ́ kó ṣe kedere pé àwọn Ẹlẹ́rìí Jèhófà ò ní in lọ́kàn láti “hùwà àfojúdi sí àsíá tàbí orílẹ̀-èdè." Ẹjọ́ West Virginia State Board of Education v. Barnette yìí mú kí wọ́n fagi lé ẹjọ́ tí Ilé Ẹjọ́ dá tẹ́lẹ̀ nínú ẹjọ́ Minersville School District v. Gobitis lọ́dún mẹ́ta ṣáájú ìgbà yẹn, tí wọ́n ti fún àwọn aláṣẹ iléèwé ní ẹ̀tọ́ láti mú káwọn ọmọ iléèwé kí àsíá dandan. * Adájọ́ Robert Jackson, kọ èrò Ilé Ẹjọ́ Gíga Jù Lọ lọ́nà tó ṣe kedere, ó ní: “Ìlànà tó ṣe pàtàkì jù nínú òfin ìjọba orílẹ̀-èdè wa, tí kò sì lè yí pa dà ni pé, kò sí aláṣẹ kankan, bó ti wù kó lágbára tó, tó lè pinnu fáwọn èèyàn lórí ọ̀rọ̀ òṣèlú, ọ̀rọ̀ orílẹ̀-èdè, ẹ̀sìn àtàwọn ọ̀rọ̀ míì tó jẹ́ ìpinnu ara ẹni.
Kò sì sẹ́ni tó lè fipá mú káwọn èèyàn sọ̀rọ̀ tàbí kí wọ́n ṣe nǹkan lọ́nà tó máa dà bíi pé ńṣe ni ìjọba fi dandan mú wọn ṣe ohun tí wọn ò fẹ́." Bó tiẹ̀ jẹ́ pé àwọn ọmọ tó jẹ́ Ẹlẹ́rìí Jèhófà ni ìpinnu ilé ẹjọ́ yẹn kọ́kọ́ ṣe láǹfààní, Andrew Koppelman, tó jẹ́ ọ̀mọ̀wé nípa òfin ní Northwestern University, sọ pé: “Ó yẹ káwọn ọmọ ilẹ̀ Amẹ́ríkà tí wọ́n fọwọ́ pàtàkì mú ọ̀rọ̀ ẹ̀tọ́ aráàlú dúpẹ́ gidigidi lọ́wọ́ àwọn Ẹlẹ́rìí Jèhófà, tí wọ́n fara da inúnibíni tó rorò lórílẹ̀-èdè Amẹ́ríkà kí wọ́n lè jà fún ẹ̀tọ́ wọn lábẹ́ òfin.
Gbogbo wa là ń jadùn ẹ̀ báyìí." Philip Brumley, tó jẹ́ agbẹjọ́rò àgbà fún àwọn Ẹlẹ́rìí Jèhófà, ṣàlàyé pé kì í kàn ṣe pé ìpinnu tí ilé ẹjọ́ ṣe nípa lórí òfin ilẹ̀ Amẹ́ríkà nìkan, ó ní: “Ìpinnu tí ilé ẹjọ́ ṣe lórí ẹjọ́ Barnette ti nípa tó lágbára lórí àwọn orílẹ̀-èdè míì, a sì mọ̀ bẹ́ẹ̀ torí pé Ilé Ẹjọ́ Gíga Jù Lọ ti Ajẹntínà, Kánádà, Costa Rica, Gánà, Íńdíà, Philippines àti Rùwáńdà, títí kan Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù, ló ń kan sáárá sí bí Ilé Ẹjọ́ ṣe dá ẹjọ́ yìí, àwọn náà sì ń tẹ̀ lé ohun tí Ilé Ẹjọ́ Gíga Jù Lọ ti Amẹ́ríkà ṣe." Lọ́dún , wọ́n ránṣẹ́ pe Gathie àti Marie pé kí wọ́n wá sí Robert H. Jackson Center nílùú New York, láti pàdé àwọn ọ̀mọ̀wé kan tó jẹ́ ìlúmọ̀ọ́ká, táwọn èèyàn sì bọ̀wọ̀ fún, kí wọ́n sì ṣàlàyé ipa rere tí ẹjọ́ wọn ti ní.
Marie sọ pé: “Ó múnú mi dùn gan-an pé àbájáde ẹjọ́ náà ṣèrànwọ́ fáwọn ọmọ tó wọ ilé ìwé lẹ́yìn wa." Gathie fi kún un pé: “Mo rántí ìgbà tí wọ́n ní kí ọmọkùnrin mi àgbà lọ sí ọ́fíìsì ọ̀gá iléèwé torí pé kò kí àsíá.
Ṣe ni ọ̀gá iléèwé náà pa dà wá sọ fún un pé, ‘Ó jọ pé tíṣà ẹ ò rántí ìpinnu tí Ilé Ẹjọ́ Gíga Jù Lọ ṣe.’ " Bọ́rọ̀ ṣe rí lára gbogbo àwọn Ẹlẹ́rìí Jèhófà ni Gathie ṣe sọ ọ́, ó ní: “A ò fojú di àsíá, a sì bọ̀wọ̀ fún ohun tó dúró fún.
A ò níṣòro pẹ̀lú ìyẹn.
Ohun tí kò jọra pẹ̀lú ohun tá a gbà gbọ́ ni pé ká máa jọ́sìn rẹ̀ tàbí ká máa kí i."​— Jòhánù :.
ìpínrọ̀  Àwọn òṣìṣẹ́ ilé ẹjọ́ ṣi orúkọ àpèlé àwọn ọmọ Gobitas àti Barnett kọ.
Iṣẹ́ Ń Lọ Lọ́wọ́ Lórí Ẹ̀ka Ọ́fíìsì Tuntun Tí À Ń Kọ́ ní Kamẹrúùnù Àádọ́ta () ni àwọn tó ń fi gbogbo àkókò wọn ṣiṣẹ́ ní Bẹ́tẹ́lì tó wà nílùú Douala, lórílẹ̀-èdè Kamẹrúùnù.
Láìpẹ́, wọ́n máa ní ẹ̀ka ọ́fíìsì tuntun, torí pé a máa tó kọ́ ẹ̀ka ọ́fíìsì tuntun sí àdúgbò Logbessou, èyí tó máa rọ́pò àwọn ọ́fíìsì tí wọ́n ń lò lọ́wọ́lọ́wọ́ báyìí ní àdúgbò Bonabéri.
Ti pé a fẹ́ kọ́ ẹ̀ka ọ́fíìsì tuntun fi hàn pé ìlọsíwájú ń bá ọ̀rọ̀ ìjọsìn Ọlọ́run lórílẹ̀-èdè Kamẹrúùnù.
Lọ́dún , ó lé ní ẹgbẹ̀rún lọ́nà ọgọ́rùn-ún (,) èèyàn tó wá síbi Ìrántí Ikú Kristi, iye yẹn sì ju ìlọ́po méjì àwọn akéde lọ.
Àwọn ará wa ń ri ohun tí kò ní jẹ́ kí mànàmáná ṣọṣẹ́.
Ẹ̀gbẹ́ Gbọ̀ngàn Àpéjọ kan ni ibi tá a ń kọ́ ẹ̀ka ọ́fíìsì náà sí wà.
Àwọn òṣìṣẹ́ ti bẹ̀rẹ̀ sí í ṣètò ìpìlẹ̀ ilé náà.
Tá a bá ti kọ́ ilé náà tán, àwọn ilé gbígbé tó wà níbẹ̀ máa rí bíi tàwọn ilé tó wọ́pọ̀ ládùúgbò náà, àwọn ọ́fíìsì sì máa wà lọ́tọ̀ bó ṣe wà nínú fọ́tò tó wà lókè yìí.
Ètò tá a ṣe lọ́wọ́lọ́wọ́ báyìí ni pé, títí ìparí ọdún , ìdílé Bẹ́tẹ́lì máa lè kó lọ síbẹ̀.
Gilles Mba, tó jẹ́ ara ìdílé Bẹ́tẹ́lì ní Kamẹrúùnù, tó ń bá Ẹ̀ka Tó Ń Gbéròyìn Jáde ṣiṣẹ́, sọ pé, “Ó wú wa lórí láti rí ẹgbẹẹgbẹ̀rún àwọn ará wa lọ́kùnrin lóbìnrin tí wọ́n ti yọ̀ǹda ara wọn láti ṣèrànwọ́ lẹ́nu iṣẹ́ ìkọ́lé náà, táwọn náà ní irú ẹ̀mí tí Aísáyà ní." (Aísáyà :) Ó fi kún un pé, “Bí iṣẹ́ ṣe ń lọ ní pẹrẹu yìí jẹ́ kóríyá fún gbogbo àwa tá à ń ṣiṣẹ́ ní ẹ̀ka ọ́fíìsì láti tẹra mọ́ṣẹ́.
Ara wa ti wà lọ́nà láti bẹ̀rẹ̀ sí í lo àwọn ọ́fíìsì tuntun tá à ń kọ́ yìí fún ète tá a fi ń kọ́ ọ, ìyẹn láti bọlá fún orúkọ Jèhófà." Díẹ̀ lára àwọn ará lọ́kùnrin lóbìnrin tó lé ní ẹgbẹ̀rún méjì àti ọgọ́rùn-ún mẹ́jọ (,) tó wá síbi àkànṣe ìpàdé tí wọ́n ti kọ́ bí wọ́n ṣe lè ṣèrànwọ́ lẹ́nu iṣẹ́ ìkọ́lé náà.
Òkè Ayọnáyèéfín Bú Gbàù ní Guatemala Ní Sunday, June, òkè ayọnáyèéfín tí wọ́n ń pè ní Volcan de Fuego bú gbàù ní orílẹ̀-èdè Guatemala.
Eérú gbígbóná tú jáde, èéfín tó ń jáde níbẹ̀ sì fẹ́rẹ̀ẹ́ ga tó kìlómítà mẹ́sàn-án.
Ó kéré tán, ìjọ mẹ́wàá ló wà níbi tí ìṣẹ̀lẹ̀ yìí ti wáyé.
Àmọ́ a dúpẹ́ pé ìkankan nínú àwọn ará wa lọ́kùnrin àti lóbìnrin ò fara pa, bó tiẹ̀ jẹ́ pé àwọn mẹ́jọ nínú wọn la ti ní kí wọ́n kúrò níbi tí wọ́n ń gbé torí àtidáàbò bò wọ́n.
Ọ̀rọ̀ inú  Kọ́ríńtì : àti  ti mú kí àwọn àyíká tó wà nítòsí ṣèrànwọ́ láti pèsè oúnjẹ, ilé àti ohun ìrìnnà fáwọn tí àjálù ṣẹlẹ̀ sí.
Ìfọ̀rọ̀wánilẹ́nuwò: Àwọn Arábìnrin Márùn-ún Ròyìn Bí Àwọn Ọlọ́pàá Ṣe Já Wọlé Àwọn ní Ìlú Ufa, Lórílẹ̀-Èdè Rọ́ṣíà Láàárọ̀ kùtù April , ọdún , àwọn tó ń ṣèwádìí àtàwọn ọlọ́pàá àrà ọ̀tọ̀, tí lára wọn fi nǹkan bojú tí wọ́n sì gbé ìbọn arọ̀jò ọta, já wọlé àwọn Ẹlẹ́rìí ní ìlú Ufa, olú ìlú Bashkortostan, lórílẹ̀-èdè Rọ́ṣíà, wọ́n tú gbogbo ilé wọn yẹ́bẹ́yẹ́bẹ́.
Wọ́n mú Arákùnrin Anatoliy (Tolya) Vilitkevich, àwọn aláṣẹ sì fì í sí àtìmọ́lé láì tíì gbọ́ ẹjọ́ rẹ̀.
Àwọn arábìnrin márùn-ún láti ìlú Ufa, tó fi mọ́ Alyona, ìyàwó Tolya ròyìn ohun tó ṣẹlẹ̀ nígbà tí wọ́n já wọlé wọn.
Máà bínú, ètò tó o fi ń wo fídíò kò ṣiṣẹ́.
Wa Fídíò Yìí Jáde Ìyàwó Àwọn Ẹlẹ́rìí Jèhófà Tó Wà Lẹ́wọ̀n ní Rọ́ṣíà Fi Lẹ́tà Ránṣẹ́ sí Agbani-nímọ̀ràn Putin Láàárò, mẹ́wàá nínú ìyàwó àwọn Ẹlẹ́rìí Jèhófà mẹ́tàdínlógún () tó wà lẹ́wọ̀n lórílẹ̀-èdè Rọ́ṣíà fi lẹ́tà ránṣẹ́ sí Mikhail Fedotov, tó jẹ́ agbani-nímọ̀ràn Ààrẹ Putin àti alága Ìgbìmọ̀ Ààrẹ Lórí Ọ̀rọ̀ Aráàlú àti Ẹ̀tọ́ Ọmọnìyàn.
Ìyàwó Àwọn Ẹlẹ́rìí Jèhófà Tó Wà Lẹ́wọ̀n ní Rọ́ṣíà Fi Lẹ́tà Ránṣẹ́ sí Agbani-nímọ̀ràn Putin Àrùn Ebola Ń Jà Ràn-ìn Lórílẹ̀-Èdè Congo Àwọn Ará ní Àríwá Ìlà Oòrùn Kóńgò Sá Torí Àwọn Tó Ń Jà Bó tiẹ̀ jẹ́ pé àwọn Ẹlẹ́rìí Jèhófà tó sá kúrò ní Kóńgò ò nílé tara wọn, síbẹ̀ wọ́n ń kóra jọ láti jọ́sìn, wọ́n sì ń fìtara wàásù ìrètí tí Bíbélì jẹ́ kí wọ́n ní fáwọn èèyàn.
KÁNÁDÀ
Ilé Ẹjọ́ Gíga Jù Lọ ní Kánádà Dá Àwa Ẹlẹ́rìí Jèhófà Láre
Ní May, Ilé Ẹjọ́ Gíga Jù Lọ ní ilẹ̀ Kánádà sọ ìpinnu tí wọ́n fẹnu kò sí pé wọ́n fàyè gba àwa Ẹlẹ́rìí Jèhófà pé a lè yọ ẹnì kan lẹ́gbẹ́ láìsí pé à ń gbàyè nílé ẹjọ́.
Inú wa dùn gan-an sí bí wọ́n ṣe dá àwọn ìlànà òdodo Jèhófà láre yìí.​—Aísáyà :.
Teymur Akhmedov Lo  Ọjọ́ Lẹ́wọ̀n​—⁠A Fọ̀rọ̀ Wá Òun àti Mafiza Ìyàwó Rẹ̀ Lẹ́nu Wò Lẹ́yìn tí Ààrẹ Nursultan Nazarbayev tó jẹ́ olórí orílẹ̀-èdè Kazakhstan dá Arákùnrin Teymur Akhmedov sílẹ̀, wọ́n mú un kúrò látìmọ́lé ní April , .
Gbogbo ọjọ́ tó lò lẹ́wọ̀n jẹ́ ọgọ́rùn-ún mẹ́rin ó lé mọ́kànlélógójì ().
Torí pé ó kàn ń sọ ohun tó gbà gbọ́ fáwọn míì ni àwọn aláṣẹ ṣe mú un.
Kò pẹ́ lẹ́yìn tí wọ́n dá Teymur sílẹ̀ lẹ́wọ̀n tí Ọ́fíìsì Agbéròyìnjáde (ìyẹn OPI) tó wà ní oríléeṣẹ́ àwa Ẹlẹ́rìí Jèhófà nílùú Warwick, ìpínlẹ̀ New York, bá òun àti Mafiza ìyàwó ẹ̀ sọ̀rọ̀.
Àwọn méjèèjì ti pa dà báyìí sí ilé wọn nílùú Astana, tó jẹ́ olú ìlú Kazakhstan.
Àwọn ohun tí wọ́n sọ la kọ sísàlẹ̀ yìí.
A ti gé e kúrú, a sì kọ́ ọ lọ́nà tó máa jẹ́ kó ṣe kedere.
OPI: Arákùnrin Akhmedov, a máa kọ́kọ́ fẹ́ mọ̀ sí i nípa yín.
Ìgbà wo lẹ di Ẹlẹ́rìí Jèhófà?
Teymur Akhmedov: October ,  ni mo ṣèrìbọmi.
Kí n tó kẹ́kọ̀ọ́ òtítọ́, mi ò gbà pé Ọlọ́run wà.
Ọ̀pọ̀ ọdún ni mi ò fi gba Ọlọ́run gbọ́, mi ò sì ṣe ẹ̀sìn kankan.
Nígbà tó yá, àwọn Ẹlẹ́rìí Jèhófà bẹ̀rẹ̀ sí í kọ́ ìyàwó mi lẹ́kọ̀ọ́, ó sì wù mí kí n mo ohun tí wọ́n jọ máa ń sọ.
Mo bá bẹ̀rẹ̀ sí í dúró sẹ́yìn ilẹ̀kùn, kí n lè máa fetí kọ́ ohun tí wọ́n ń sọ.
Nígbà tí mo mọ ohun tí wọ́n ń kọ́ ọ, ó yà mí lẹ́nu torí pé kìkì àwọn nǹkan rere-rere ni wọ́n jọ ń sọ.
Nígbà tó yá, àwọn Ẹlẹ́rìí fi mí mọ Arákùnrin Veslav tó wá láti Poland àmọ́ tó ń gbé ní Kazakhstan.
Lọ́jọ́ tá a kọ́kọ́ jọ sọ̀rọ̀, mo sọ fún un pé: ‘Ìbéèrè kan ṣoṣo ni màá bi ẹ́.
Tí ìdáhùn rẹ bá tẹ́ mi lọ́rùn, àá dọ̀rẹ́, àá sì jọ máa bá ọ̀rọ̀ wa lọ.
Àmọ́ tí mi ò bá gba ti ìdáhùn tó o fún mi, a ò ní lè jọ máa bọ́rọ̀ yìí lọ mọ́.
O ò ní bínú sí mi, èmi náà ò sì ní bínú sí ẹ.’ Mo wá bi Arákùnrin Veslav léèrè ohun tó máa ń ṣẹlẹ̀ sí àwọn tó ti kú.
Ó ṣí Bíbélì sí Oníwàásù :​, ó sì sọ pé, ‘Tó o bá ka ẹsẹ Bíbélì yìí, wàá mọ ohun tó máa ń ṣẹlẹ̀ sáwọn tó ti kú.’ Nígbà tí mo kà á, mo rí i pé òtítọ́ nìyí.
Torí náà mo gbà pé kó máa wá, kó sì máa kọ́ mi kẹ́kọ̀ọ́ Bíbélì.
Bẹ́ ẹ ṣe kẹ́kọ̀ọ́ Bíbélì nìyẹn, tẹ́ ẹ sì ṣèrìbọmi lọ́dún .
Ẹ jẹ́ ká fi ìyókù lẹ̀ ná, ká sọ̀rọ̀ nípa ohun tó ṣẹlẹ̀ káwọn aláṣẹ tó mú yín.
Ní May , ẹ pàdé àwọn ọkùnrin kan tí wọ́n láwọn nífẹ̀ẹ́ sí ohun táwọn Ẹlẹ́rìí Jèhófà gbà gbọ́.
Láàárín oṣù mélòó kan, ẹ máa ń lọ bá wọn jíròrò látinú Bíbélì.
Tẹ́ ẹ bá ronú pa dà sẹ́yìn sí àwọn ìgbà tẹ́ ẹ jọ máa ń jíròrò yẹn, ǹjẹ́ ẹ rántí ohunkóhun tí wọ́n sọ tàbí tí wọ́n ṣe tó mú ìfura lọ́wọ́?
TA: Bẹ́ẹ̀ ni, mo sọ fún wọn pé tá a bá ń ṣe ìkẹ́kọ̀ọ́ Bíbélì, a sábà máa ń fẹ́ kó jẹ́ ẹnì kọ̀ọ̀kan làá máa kọ́ lẹ́kọ̀ọ́ dípò kó jẹ́ àwọn kan tó kóra jọ.
Mo sọ pé á dáa kí kálukú wọn máa ṣe ìkẹ́kọ̀ọ́ yìí lọ́tọ̀ọ̀tọ̀, àmọ́ gbogbo ìgbà tí mo bá ti sọ bẹ́ẹ̀ ni wọ́n máa ń sọ pé rárá, ìjíròrò aláwùjọ yẹn làwọn fẹ́.
Yàtọ̀ síyẹn, ẹ̀ẹ̀mélòó kan wà tí wọ́n pe àwọn míì wá síbi tá a ti ń kẹ́kọ̀ọ́ pé kí wọ́n wá dara pọ̀ mọ́ wa, wọ́n á sì ní kí n tún ohun tá a jíròrò nígbà tá a kẹ́kọ̀ọ́ gbẹ̀yìn sọ.
Mafiza Akhmedov: Ìgbà kan wà témi náà wà níbi tí wọ́n ti ń ṣe ìkẹ́kọ̀ọ́.
Mo kíyè sí i pé wọ́n ń sọ̀rọ̀ nípa ẹ̀sìn ọ̀tọ̀ọ̀tọ̀, bó tiẹ̀ jẹ́ pé ó ti ṣe díẹ̀ tí wọ́n ti ń kẹ́kọ̀ọ́.
Mo tún kíyè sí i pé ilé tí wọ́n ń gbé gbówó lórí ju ilé tí ọ̀pọ̀ àwọn akẹ́kọ̀ọ́ máa ń lè sanwó ẹ̀.
Mo sọ fún wọn pé ìgbésí ayé olówó tí wọ́n ń gbé yàtọ̀ sí èyí tí ọ̀pọ̀ àwọn akẹ́kọ̀ọ́ ń gbé.
Àmọ́ mo rí i pé ohun tí mo sọ bà wọ́n, ara wọn ò sì lélẹ̀.
Nígbà tá à ń kúrò níbẹ̀ lọ́jọ́ yẹn, ṣe ni wọ́n pe Teymur sẹ́gbẹ̀ẹ́ kan, èmi lọ dúró dè é níta, wọ́n sì sọ fún un pé kó má mú mi wá síbẹ̀ mọ́ nígbàkigbà tó bá fẹ́ wá kọ́ àwọn lẹ́kọ̀ọ́.
Ìgbà wo lẹ wá mọ̀ pé kì í ṣe pé àwọn ọkùnrin tẹ́ ẹ̀ ń kọ́ lẹ́kọ̀ọ́ Bíbélì fẹ́ràn àwọn Ẹlẹ́rìí Jèhófà, pé àwọn ọlọ́pàá ọ̀tẹlẹ̀múyẹ́ ilẹ̀ Kazakhstan (ìyẹn KNB) ni wọ́n ń bá ṣiṣẹ́?
TA: Ìgbà tí ìgbẹ́jọ́ bẹ̀rẹ̀ ni mo tó mọ̀ pé àwọn ọlọ́pàá KNB ni wọ́n ń bá ṣiṣẹ́.
Báwo ló ṣe rí lára yín nígbà tí wọ́n mú yín, tí wọ́n sì fẹ̀sùn kàn yín pé ẹ̀ ń “mú kí àwọn èèyàn kórìíra ẹ̀sìn míì" ẹ sì ń “gbé [ẹ̀sìn] kan ga ju ẹ̀sìn míì lọ"?
TA: Ká sòótọ́, nígbà tí wọ́n mú mi, ṣe ni mo rò pé bí wọ́n ṣe sọ, wọ́n máa mú mi lọ sí àgọ́ ọlọ́pàá kí n lè ṣàlàyé tẹnu mi, kí wọ́n sì dá mi sílẹ̀.
Mo ṣe tán láti gbèjà ara mi, kí n sì ṣàlàyé ohun tí mo bá àwọn ọkùnrin náà sọ.
Àmọ́ ohun tó wá ṣẹlẹ̀ yà mí lẹ́nu, síbẹ̀ mi ò bẹ̀rù.
Ẹ̀sùn tí wọ́n fi kàn mí pé mò ń mú kí àwọn èèyàn kórìíra ẹ̀sìn míì, pé mo sì ń lọ́wọ́ sí iṣẹ́ agbawèrèmẹ́sìn yà mí lẹ́nu gan-an.
Ọ̀rọ̀ nípa Jèhófà làwa Ẹlẹ́rìí Jèhófà máa ń sọ, a ò sì fìgbà kankan ní ohunkóhun ṣe pẹ̀lú ìkórìíra tàbí ìyapa.
Ó dá mi lójú hán-ún hán-ún pé mi ò mọwọ́ mẹsẹ̀, mo sì mọ̀ pé Jèhófà máa ràn mí lọ́wọ́.
Òótọ́ ni pé ọkàn mi ò balẹ̀, àmọ́ mo rántí ìmọ̀ràn tó wà nínú Bíbélì, tó sọ pé, “ẹ . . .
kó gbogbo àníyàn yín lé [Jèhófà], nítorí ó bìkítà fún yín."​—⁠ Pétérù :⁠.
Nígbà tó di May , , lẹ́yìn tẹ́ ẹ ti lo ohun tó lé ní oṣù mẹ́ta ní àtìmọ́lé, ilé ẹjọ́ kan nílùú Astana rán yín lọ sí ẹ̀wọ̀n ọdún márùn-ún, wọ́n sì tún fòfin dè yín pé ẹ ò gbọ́dọ̀ ṣe iṣẹ́ ìkọ́nilẹ́kọ̀ọ́ Bíbélì fún ọdún mẹ́ta.
Báwo ló ṣe rí lára yín?
TA: Nígbà tí ilé ẹjọ́ sọ bẹ́ẹ̀, mo gbà lọ́kàn ara mi pé tó bá pọn dandan, màá lo ọdún márùn-ún tí wọ́n dá fún mi pé.
Ohun tí mo rò ni pé: ‘Tó bá jẹ́ pé àdánwò ló délẹ̀ yìí, Jèhófà ń rí gbogbo ẹ̀, ó mọ bó ṣe máa pẹ́ tó àtìgbà tó máa dópin.’ Torí náà, mo pinnu pé bó ti wù kó pẹ́ tó, màá dúró.
Ilé tí wọ́n ti ń tún ìwà ẹni ṣe nílùú Pavlodar ní Kazakhstan, ibẹ̀ ni Arákùnrin Akhmedov ti ṣẹ̀wọ̀n.
Àmọ́ nígbà tí wọ́n fi yín sẹ́wọ̀n yẹn, a mọ̀ pé ẹ̀ ń bá àìsàn kan tó le fínra.
Àbí bẹ́ẹ̀ kọ́?
TA: Bẹ́ẹ̀ ni, ara mi ò yá, mo sì ń gbàtọ́jú kó tó di pé wọ́n rán mi lọ sẹ́wọ̀n.
Àmọ́ nígbà tí wọ́n ti mú mi, wọ́n dá ìtọ́jú tí mò ń gbà dúró, àìsàn tó ń ṣe mí wá bẹ̀rẹ̀ sí í le sí i.
Arábìnrin Mafiza, báwo lọ̀rọ̀ yìí ṣe rí lára yín lásìkò yẹn?
MA: Ẹ̀rù bà mí gan-an, ìbànújẹ́ sì dorí mi kodò.
Kódà, ó nira fún mi láti máa dá ìpinnu ṣe látìgbà tí wọ́n ti fi Teymur sẹ́wọ̀n, torí pé láti ọdún méjìdínlógójì () tá a ti ṣègbéyàwó, nǹkan kan ò yà wá rí.
Àmọ́ Teymur sọ̀rọ̀ kan tó tù mí nínú, ó ní: ‘Fọkàn balẹ̀, ṣó o gbọ́?
Ṣó o rí ọdún márùn-ún tá a máa fi pín yà yìí, ọdún mẹ́ẹ̀ẹ́dọ́gbọ̀n () ni Jèhófà máa fi rọ́pò ẹ̀ fún wa kí Ìjọba Ọlọ́run tó dé!’ Kí lohun míì tó tún ràn yín lọ́wọ́ nígbà tí ọkọ yín wà lẹ́wọ̀n?
MA: Àwọn ará lọ́kùnrin lóbìnrin ràn mí lọ́wọ́ gan-an.
Nígbà tí wọ́n fi Teymur sẹ́wọ̀n, kí n má parọ́, ṣe ni mo rò pé ẹ̀rù á máa ba gbogbo wọn láti wá wò mí torí ohun tó fà á táwọn aláṣẹ fi mú Teymur.
Kódà, àwọn ọ̀tẹlẹ̀múyẹ́ ń ṣọ́ ilé wa, wọ́n sì ń ṣọ́ àwọn nǹkan tá à ń ṣe.
Àmọ́ lọ́jọ́ kan, alàgbà kan àti ìyàwó ẹ̀ wá wò mí, ìṣírí ńlá gbáà ló jẹ́ fún mi.
Mo bi wọ́n pé, ‘Ṣé ẹ̀rù ò bà yín láti wá síbí ni?
’ Wọ́n dáhùn pé, ‘Kí ló fẹ́ máa bà wá lẹ́rù?
Níbi táyé dé yìí, kò ṣòro rárá fáwọn aláṣẹ láti rí wa mú.
Tí wọ́n bá fẹ́ mú wa, kò ju kí wọ́n fi kọ̀ǹpútà wá àdírẹ́sì ibi tá a ti ń pè lórí fóònù.’ Àwọn alàgbà wá ṣèbẹ̀wò olùṣọ́ àgùntàn sọ́dọ̀ mi, wọ́n sì rọ̀ mí pé kí n má jẹ́ kí àdánwò tó délẹ̀ yìí kó ìrẹ̀wẹ̀sì bá mi, àmọ́ kí n jẹ́ kí ìgbàgbọ́ mi àti àjọṣe mi pẹ̀lú Jèhófà túbọ̀ lágbára.
Arákùnrin Teymur, kí ló ràn yín lọ́wọ́ tẹ́ ẹ fi fara da àdánwò yìí, tẹ́ ò sì sọ̀rètí nù?
Wọ́n de Arákùnrin Akhmedov mọ́ bẹ́ẹ̀dì nílé ìwòsàn ní Almaty kó tó di pé wọ́n tú u sílẹ̀.
Bó tiẹ̀ jẹ́ pé wọn ò kọ́kọ́ jẹ́ kó gbàtọ́jú, nígbà tí ìlera ẹ̀ di pé ó ń burú sí i, àwọn aláṣẹ gbà kí wọ́n tọ́jú rẹ̀.
TA: Àdúrà ni! Ojoojúmọ́ ni mo máa ń gbàdúrà pé kí Jèhófà tọ́ mi sọ́nà, kó fún mi lóye, kó sì jẹ́ kí n lókun kí n lè máa láyọ̀, kí n lè jẹ́ olóòótọ́, kí n má sì bọ́hùn lásìkò ìṣòro yìí.
Mo sì rí bó ṣe dáhùn àdúrà mi.
Kò fi mí sílẹ̀, torí mi ò mọ̀ ọ́n lára pé mo dá wà nínú ẹ̀wọ̀n.
Kíka Bíbélì náà ràn mí lọ́wọ́.
Nínú ọ̀kan lára àwọn ọgbà ẹ̀wọ̀n yẹn, Bíbélì wà lárọ̀ọ́wọ́tó mi ní gbogbo ìgbà.
Ní ọgbà ẹ̀wọ̀n míì tí wọ́n gbé mi lọ, wọ́n fi Bíbélì kan síbi ìkówèésí ní ọgbà náà, mo sì lè lọ máa kà á lẹ́ẹ̀kan lọ́sẹ̀.
Mo tún rántí ọ̀rọ̀ arákùnrin tó kọ́ mi lẹ́kọ̀ọ́ Bíbélì.
Ó máa ń sọ pé kò yẹ kí ìṣòro tá à ń kojú máa dẹ́rù bà wá.
Mo rántí pé mo bi wọ́n pé: ‘Báwo ni mi ò ṣe ní bẹ̀rù?
Tí ìṣòro yẹn bá le ńkọ́, tó sì ń dáyà já mi?
’ Ó ní, Jèhófà ò ní jẹ́ ká dán wa wò kọjá ohun tá a lè mú mọ́ra, á sì fún wa lókun ká lè borí ìṣòro èyíkéyìí.
( Kọ́ríńtì :) Torí náà, nígbà tí mo wà lẹ́wọ̀n, mi ò gbàgbé ọ̀rọ̀ tí wọ́n fà yọ látinú Ìwé Mímọ́ yẹn.
Báwo ló ṣe rí lára yín nígbà tẹ́ ẹ gbọ́ pé gbogbo àwọn ará kárí ayé ló ti gbọ́ ohun tó ṣẹlẹ̀ sí yín, àti pé gbogbo wọn lọ́kùnrin lóbìnrin ló ń gbàdúrà fún yín?
TA: Ó dá mi lójú pé Jèhófà ló lọ́wọ́ sí ọ̀rọ̀ yẹn torí pé òun náà ló ni ètò yìí.
Ìyẹn fi mí lọ́kàn balẹ̀ pé àwọn ará ò ní pa mí tì, àti pé lọ́jọ́ kan, Jèhófà máa kó mi yọ.
Kẹ́ ẹ sì máa wò ó o, ohun tó bà mí lẹ́rù jù ni kí wọ́n fi mí sẹ́wọ̀n.
Mo bẹ̀rù ọgbà ẹ̀wọ̀n gan-an.
Tí mo bá ń ka ìtàn àwọn ará wa tó wà lẹ́wọ̀n, ṣe ni mo máa ń gbàdúrà pé, ‘Jèhófà jọ̀ọ́, gbogbo nǹkan ni mo lè mú mọ́ra, àmọ́ bíi ti ẹ̀wọ̀n kọ́!’ Síbẹ̀, lẹ́sẹ̀ kan náà, ó máa ń wù mí gan-an láti lọ sọ́dọ̀ àwọn tó wà lẹ́wọ̀n, kí n lè kọ́ wọn lẹ́kọ̀ọ́ òtítọ́.
Mo béèrè nígbà kan bóyá a lè lọ máa wàásù lọ́gbà ẹ̀wọ̀n, àmọ́ àwọn àrá ṣàlàyé pé lọ́wọ́lọ́wọ́ báyìí, ìjọba ò fún wa láṣẹ láti máa lọ sáwọn ẹ̀wọ̀n tó wà ní Kazakhstan.
Nígbà tó wá di pé nǹkan yí bìrí fún mi, bẹ́rù ṣe ń bà mí náà ni mo tún ń rò ó pé ohun tó máa ń wù mí láti ṣe, ìyẹn láti máa wàásù fáwọn ẹlẹ́wọ̀n, máa wá di ṣíṣe báyìí.
Ṣé àǹfààní ẹ̀ wá yọ láti wàásù fún àwọn kan nígbà tẹ́ ẹ wà lẹ́wọ̀n?
TA: Bẹ́ẹ̀ ni.
Ìgbà kan wà tí agbófinró kan ránṣẹ́ sí mi pé òun fẹ́ bá mi sọ̀rọ̀.
Nígbà tí mo dé ọ́fíìsì ẹ̀, ó ní, ‘Mo ti mọ̀ pé Ẹlẹ́rìí Jèhófà ni ẹ́, má lọ rò ó pé o fẹ́ wàásù fún mi!’ Mo fèsì pé, ‘Mi ò ní in lọ́kàn láti wàásù fún yín.’ Ó wá bi mí pé, ‘Kí lorúkọ Ọlọ́run?
’ Mo ní, ‘Jèhófà lorúkọ Ọlọ́run.’ Ó tún bi mí pé, ‘Ta wá ni Jésù?
Ṣé òun kọ́ ni Ọlọ́run ni?
’ Mo dáhùn pé, ‘Rárá, ọmọ Ọlọ́run ni.’ Ó wá béèrè pé, ‘Kí ló wá dé táwọn Oníṣọ́ọ̀ṣì Ọ́tọ́dọ́ọ̀sì fi gbà pé òun ni Ọlọ́run?
’ Mo ní, ‘Àwọn náà ni wọ́n máa lè dáhùn ẹ̀.’ Nǹkan míì tún ṣẹlẹ̀ lọ́jọ́ kan tó jẹ́ kí n lè bá àwọn tó tó ogójì () tàbí jù bẹ́ẹ̀ lọ sọ̀rọ̀ lẹ́ẹ̀kan náà.
Dókítà kan tó jẹ́ afìṣemọ̀rònú ẹ̀dá wá ṣèbẹ̀wò sọ́dọ̀ àwọn ẹlẹ́wọ̀n.
Ọ̀rọ̀ nípa ìgbéyàwó là ń sọ lọ́jọ́ yẹn, ló bá bi wá pé kí lèrò wa nípa kéèyàn fẹ́yàwó púpọ̀.
Gbogbo wa la láǹfààní láti sọ èrò wa.
Nígbà tí wọ́n ní kí n sọ èrò mi, mo sọ fún wọn pé èmi fúnra mi ò ní nǹkan kan sọ sí i, àmọ́ á wù mí kí n sọ ohun tẹ́nì kan rò nípa ọ̀rọ̀ yìí fún gbogbo wọn.
Mo wá sọ pé: ‘Ìdí nìyẹn tí ọkùnrin yóò ṣe fi baba rẹ̀ àti ìyá rẹ̀ sílẹ̀ tí yóò sì fà mọ́ aya rẹ̀, wọn yóò sì di ara kan.’ (Jẹ́nẹ́sísì :) Dókítà náà béèrè pé, ‘Èrò ta nìyẹn?
’ Mo ní, ‘Èrò Jèhófà Ọlọ́run ni, ẹni tó dá ọmọ aráyé.
Èèyàn méjì ló sọ pé wọ́n á ṣègbéyàwó; wọn ò ju méjì lọ.’ Dókítà náà wá bi mí pé, ‘Ṣé ìdí míì wà tó o fi rò pé ìyàwó kan ṣoṣo ló yẹ kí ọkùnrin ní?
’ Mo fa ọ̀rọ̀ yọ látinú Mátíù :​, tó sọ pé: “Nítorí náà, gbogbo ohun tí ẹ bá fẹ́ kí àwọn ènìyàn máa ṣe sí yín, kí ẹ̀yin pẹ̀lú máa ṣe bẹ́ẹ̀ gẹ́gẹ́ sí wọn." Mo ní: ‘Jésù ló sọ̀rọ̀ yìí.
Ẹ jọ̀ọ́, ẹ bi àwọn ọkùnrin tó jókòó síbí bóyá ó máa wù wọ́n kí àwọn àti ọkùnrin míì jọ máa fẹ́ ìyàwó wọn.
Tó bá jẹ́ pé àwọn ọkùnrin ò fẹ́ kí ìyàwó àwọn ní ọkọ míì, nígbà náà, ó dájú pé àwọn ìyàwó náà ò ní fẹ́ kí ọkọ àwọn níyàwó míì.’ Dókítà náà sọ pé nínú ọ̀rọ̀ tí gbogbo àwọn tó wà níbẹ̀ sọ, ọ̀rọ̀ tèmi lòun gbádùn jù.
Ìṣírí ló jẹ́ fún wa pé láìka bí nǹkan ṣe nira fún yín tó, ẹ ṣì wá àǹfààní láti wàásù fún àwọn tó wà nítòsí yín! Lẹ́yìn táwọn ilé ẹjọ́ kọ̀ lọ́pọ̀ ìgbà láti fọwọ́ sí i pé kí wọ́n dá yín sílẹ̀, tó fi mọ́ Ilé Ẹjọ́ Gíga Jù Lọ ti Kazakhstan pàápàá, ṣe ló dà bíi pé kò sọ́nà àbáyọ mọ́ lábẹ́ òfin.
Síbẹ̀, wọ́n fún yín láǹfààní láti buwọ́ lùwé kan tẹ́ ẹ bá fẹ́ kí wọ́n dá yín sílẹ̀.
Ṣé ẹ lè sọ ohun tó ṣẹlẹ̀ fún wa àti ìdí tẹ́ ẹ fi kọ̀ láti buwọ́ lù ú?
TA: Òótọ́ ni pé àwọn ìgbà kan wà tí wọ́n ní kí n buwọ́ lùwé.
Ó jọ bíi pé ìrànlọ́wọ́ ni wọ́n fẹ́ ṣe fún mi, àmọ́ ohun tó wà nínú ìwé yẹn ni pé mo jẹ̀bi ẹ̀sùn tí wọ́n fi kàn mí àti pé mo tọrọ àforíjì fún ohun tí mo ṣe.
Nígbà tó yá, wọ́n ní kí n kọ̀wé míì fúnra mi láti jẹ́wọ́ ohun tí mo ṣe, kí n sì bẹ̀bẹ̀ pé kí wọ́n tú mi sílẹ̀.
Ohun táwọn aláṣẹ ní kí n kọ ni pé àṣìṣe ni mo ṣe bí mo ṣe bá àwọn míì sọ̀rọ̀ nípa ohun tí mo gbà gbọ́, àmọ́ pé ní báyìí, mo tọrọ àforíjì fún ohun tí mo ṣe, mo sì ń bẹ̀bẹ̀ pé kí wọ́n tú mi sílẹ̀ torí àìlera mi.
Mo kọ̀ láti kọ àwọn ọ̀rọ̀ yẹn, mo sì sọ fáwọn aláṣẹ pé ó pé mi kí n wà lẹ́wọ̀n pẹ̀lú ẹ̀rí ọkàn tó mọ́, ju kí wọ́n tú mi sílẹ̀ àmọ́ kí ẹ̀rí ọkàn mi máa dá mi lẹ́bi.
A mọyì àpẹẹrẹ ìgbàgbọ́ tẹ́ ẹ ní gan-an àti bẹ́ ẹ ṣe kọ̀ láti ṣe ohun tó máa ba ẹ̀rí ọkàn yín jẹ́.
Nígbà tó yá, ohun tá ò retí ṣẹlẹ̀.
Ṣé ẹ lè sọ fún wa nípa bẹ́ ẹ ṣe mọ̀ pé ìjọba fẹ́ tú yín sílẹ̀ lẹ́wọ̀n?
TA: Lọ́jọ́ kan, ẹ̀ṣọ́ kan wá sí yàrá mi, ó sọ fún mi pé ẹnì kan fẹ́ bá mi sọ̀rọ̀ lórí fóònù.
Mo rò ó pé, ‘Ta ló lè fẹ́ bá mi sọ̀rọ̀?
’ Nígbà tí mo gbé fóònù, obìnrin lẹni náà, ó sọ bóun ṣe jẹ́ fún mi, ó sì sọ pé òun ń bọ̀ wá tú mi sílẹ̀.
Kí n má parọ́, mi ò mọ ohun tí mi ò bá ṣe.
Nígbà tá a sọ̀rọ̀ tán lórí fóònù, mo pinnu pé màá sọ fún ọmọ mi ọkùnrin, mi ò fẹ́ sọ fún ìyàwó mi torí kí n má bàa kó o lọ́kàn sókè, a ò sì mọ̀ bóyá wọ́n á tú mi sílẹ̀ lóòótọ́, kí n má lọ fojú ẹ̀ sọ́nà.
Bí mo ṣe gbé fóònù náà kalẹ̀, ẹ̀ṣọ́ yẹn bi mí pé, ‘Kí ni wọ́n sọ fún ẹ lórí fóònù?
’ Mo ní ẹnì kan ló ń bá mi dá àpárá jàre, torí ṣe ni obìnrin tí mo bá sọ̀rọ̀ kàn sọ pé òun ń bọ̀ wá tú mi sílẹ̀.
Mark Sanderson, tó jẹ́ ara Ìgbìmọ̀ Olùdarí, pẹ̀lú Teymur àti Mafiza Akhmedov lẹ́yìn tí wọ́n dá Arákùnrin Akhmedov sílẹ̀.
Ẹ̀ṣọ́ yẹn sọ fún mi pé kì í ṣọ̀rọ̀ eré o, òótọ́ lobìnrin yẹn ń sọ o.
Arábìnrin Mafiza, báwo ni ìròyìn amóríyá yìí ṣe rí lára yín?
MA: Nígbà tí ọmọ mi sọ fún mi, èmi náà rò pé ó ń ṣeré ni.
Ọjọ́ pẹ́ tá a ti ń retí irú ìròyìn bẹ́ẹ̀! Àwa ò lè mọ bínú ẹ̀yin méjèèjì ṣe máa dùn tó nígbà tí Arákùnrin Teymur pa dà sílé lẹ́yìn ohun tó lé ní ọdún kan táwọn aláṣẹ ti mú wọn lọ! Tẹ́ ẹ bá ronú pa dà sẹ́yìn nípa àdánwò ìgbàgbọ́ tẹ́ ẹ kojú yìí, ẹ̀kọ́ wo lẹ lè sọ pé ẹ kọ́?
MA: Mo rántí bí ọ̀rọ̀ Arákùnrin Bahram [Hemdemov] àti [Arábìnrin] Gulzira Hemdemov ṣe máa ń pa mí lẹ́kún tó.
[Àwọn aláṣẹ ní Turkmenistan mú Arákùnrin Hemdemov ní March .
Nígbà tó di May , , wọ́n rán an lọ sí ẹ̀wọ̀n ọdún mẹ́rin lórí ẹ̀sùn èké tí wọ́n fi kàn án pé ó ń “mú kí àwọn èèyàn kórìíra ẹ̀sìn míì", wọn ò sì tíì tú u sílẹ̀ lẹ́wọ̀n di báyìí.] Kódà, kí wọ́n tó mú Teymur, mo ronú nípa bó ṣe máa nira tó fún Gulzira.
Ní báyìí, á wù mí báyìí kí n rí i, kí n gbá a mọ́ra, kí n sì jẹ́ kó mọ̀ pé mo nífẹ̀ẹ́ ẹ̀, mo sì wà lẹ́yìn ẹ̀.
Torí ohun tí ojú èmi àti Teymur ti rí yìí, á wù mí kí n sọ fún Gulzira pé mo bá a kẹ́dùn torí ohun tójú tiẹ̀ náà rí.
Mo mọ̀ pé bíi tèmi, Jèhófà àtàwọn ará lòun náà gbára lé.
Ọpẹ́ púpọ̀ lọ́wọ́ gbogbo àwọn ará tó tì wá lẹ́yìn, látorí àwọn ará ìjọ wa àti gbogbo ìjọ kárí ayé, tó fi mọ́ Ìgbìmọ̀ Olùdarí, àwọn agbẹjọ́rò àtàwọn ọmọkùnrin wa.
Arákùnrin Akhmedov di ìwé ẹ̀rí tí wọ́n fi dá a sílẹ̀ mú lẹ́yìn tó kúrò lẹ́wọ̀n.
TA: Ohun kan tí mo fẹ́ sọ ni pé gbogbo wa la máa kojú àdánwò.
Ó lè má jẹ́ gbogbo wa la máa lọ sẹ́wọ̀n.
Àdánwò táwọn míì máa kojú lè jẹ́ inúnibíni látọ̀dọ̀ mọ̀lẹ́bí wọn tó jẹ́ aláìgbàgbọ́.
Ní tàwọn míì, ó lè jẹ́ arákùnrin tàbí arábìnrin kan nínú ìjọ tó ṣòroó bá lò.
Ìṣòro tàbí àdánwò yòówù ká máa kojú, gbogbo wa la máa pinnu ohun tá a máa ṣe, bóyá ìlànà Ọlọ́run la fẹ́ rọ̀ mọ́ àbí ìdàkejì ẹ̀ la fẹ́ ṣe.
Tá a bá rọ̀ mọ́ àwọn ìlànà yẹn, a máa lè borí àdánwò.
Ohun tó dáa jù tá a le ṣe tá a bá ń kojú àdánwò ni pé, ká gbà pé àdánwò ló délẹ̀ yìí, ká sì máa rántí pé Jèhófà máa fún wa lókun ti àá fi borí ẹ̀.
Mo dúpẹ́ gan-an lọ́wọ́ ìdílé mi àtàwọn ọmọ mi, wọ́n kú àdúrótì.
Gbogbo àǹfààní tó bá yọ ni wọ́n fi ń wá wò mí, ìyẹn ò sì jẹ́ kí n rẹ̀wẹ̀sì.
Bákan náà, mo fẹ́ dúpẹ́ lọ́wọ́ ẹgbẹ́ ará fún gbogbo ohun tí wọ́n ṣe.
Mo mọrírì àdúrà wọn àtàwọn lẹ́tà tó ń gbéni ró tí wọ́n kọ sí mi.
Mi ò mọ̀ ọ́n lára pé wọ́n pa mí tì fún ìṣẹ́jú kan.
Ohun tó ṣẹlẹ̀ sí mi ti jẹ́ kí ìfẹ́ tí mo ní sí ẹgbẹ́ ará pọ̀ sí i, ó sì ti jẹ́ kí àjọṣe tí mo ní pẹ̀lú Jèhófà lágbára sí i.
Ìdílé Ẹlẹ́rìí Jèhófà Kan Kú Sínú Jàǹbá Ọkọ̀ Òfuurufú ní Cuba Ní Friday, May , , ọkọ̀ òfuurufú kan tí wọ́n ń pè ní Boeing  já bọ́ láìpẹ́ sígbà tó gbéra nílùú Havana lórílẹ̀-èdè Cuba.
Nínú gbogbo àwọn mẹ́tàléláàádọ́fà () tó wọkọ̀ òfuurufú náà, ẹnì kan péré ló yè é.
Ìṣẹ̀lẹ̀ yìí ni jàǹbá ọkọ̀ òfuurufú tó burú jù tó tíì wáyé lórílẹ̀-èdè yìí láti ọ̀pọ̀ ọdún sẹ́yìn.
Ó dùn wá pé ìdílé ẹlẹ́ni mẹ́ta kan tí wọ́n jẹ́ Ẹlẹ́rìí Jèhófà (ìyẹn bàbá, ìyá àti ọmọkùnrin wọn ọlọ́dún méjìlélógún ()) wà lára àwọn tó bá ìṣẹ̀lẹ̀ náà lọ.
Wọ́n ń ṣe dáadáa nínú ìjọ tí wọ́n wà ní Cuba, àwọn ará ìjọ wọn sì fẹ́ràn wọn gan-an.
A ti sin òkú wọn ní Saturday, May , .
Àwọn alàgbà tó wà nílùú náà ò fi tẹbí-tọ̀rẹ́ àwọn tí àjálù ṣẹlẹ̀ sí sílẹ̀, wọ́n sì ń fi ọ̀rọ̀ Bíbélì tù wọ́n nínú.
Bẹ́ẹ̀ náà làwọn aláṣẹ ìlú ń fìfẹ́ ṣèrànwọ́.
Ó dá wa lójú pé Jèhófà ò ní yéé ‘tu gbogbo àwọn tó ń ṣọ̀fọ̀ nínú’ lásìkò tí nǹkan nira yìí.​—Aísáyà :​, .
Omíyalé Ba Nǹkan Jẹ́ ní Ìwọ̀ Oòrùn Ilẹ̀ Japan
Ó kéré tán, èèyàn mọ́kàndínláàádọ́sàn-án () ló ṣòfò ẹ̀mí ní ìwọ̀ oòrùn orílẹ̀-èdè Japan, kódà títí di báyìí, ó lé ní , agboolé tí ò rí omi tó dáa lò látàrí òjò àrọ̀ọ̀rọ̀dá tó fa omíyalé àti ilẹ̀ tó ya.
Bó tiẹ̀ jẹ́ pé kò sí Ẹlẹ́rìí Jèhófà kankan lára àwọn tó bá ìṣẹ̀lẹ̀ náà lọ, a kó ọgọ́rùn-ún méjì () lára wa kúrò níbi tí wọ́n ń gbé tẹ́lẹ̀, arábìnrin wa kan sì ṣèṣe.
Wọ́n tọ́jú arábìnrin wa tó fara pa yìí nílé ìwòsàn, ara rẹ̀ sì ti ń balẹ̀ báyìí.
Ó kéré tán ilé mẹ́tàlélọ́gọ́rùn-ún () àwọn ará wa ló bà jẹ́, kódà ọ̀kan tiẹ̀ wà tó jẹ́ pé ńṣe ló bà jẹ́ pátápátá.
Kò mọ síbẹ̀ o, omíyalé yìí tún ba Gbọ̀ngàn Ìjọba mọ́kànlá àti Gbọ̀ngàn Àpéjọ kan jẹ́.
A dá ìgbìmọ̀ mẹ́rin sílẹ̀ tó ń ṣètò ìrànwọ́ nígbà àjálù, kí wọ́n lè tu àwọn ará tọ́rọ̀ kàn nínú, kí wọ́n fún wọn níṣìírí nípa tẹ̀mí, kí wọ́n sì pèsè àwọn ohun tí wọ́n nílò lójú ẹsẹ̀, irú bí oúnjẹ, aṣọ àti omi tó ṣeé mu.
Àwọn ìgbìmọ̀ yìí á sì tún ṣètò ìrànlọ́wọ́ táwọn ará máa nílò lẹ́yìn náà, irú bí wọ́n ṣe máa fọ ilé àwọn ará, tí wọ́n á da oògùn apakòkòrò sí i, tí wọ́n á sì tún àwọn ibi tó bà jẹ́ níbẹ̀ ṣe.
À ń gbàdúrà fún àwọn ará wa tí àjálù yìí dé bá nílẹ̀ Japan bá a ṣe ń retí ìgbà tí Jésù máa fi agbára rẹ̀ fòpin sí gbogbo àjálù tó ń ṣẹlẹ̀ láyé pátápátá.​—Mátíù :​, .
Iná Sọ Nínú Igbó Nílẹ̀ Gíríìsì Lẹ́yìn òde ìlú Athens nílẹ̀ Gíríìsì, iná sọ nínú igbó, atẹ́gùn líle sì mú kó túbọ̀ ràn bí iná ọyẹ́.
Iná yìí ṣèpalára fáwọn èèyàn, ó sì ba nǹkan jẹ́.
Ó kéré tán, èèyàn mẹ́rìndínlọ́gọ́rin () ni ẹ̀mí wọn lọ sí i, àwọn ọgọ́sàn-an ó lé méje () ló sì fara pa níbi tíná ti ń jó.
Iná yìí ni wọ́n gbà pé ó tíì ṣọṣẹ́ jù lórílẹ̀-èdè náà láti ohun tó lé lọ́dún mẹ́wàá sẹ́yìn.
Ìròyìn tá a gbọ́ láti ẹ̀ka ọ́fíìsì àwọn Ẹlẹ́rìí Jèhófà tó wà ní Gíríìsì ni pé ìkankan nínú àwọn arákùnrin wa ò fara pa, ìkankan nínú wọn ò sì kú.
Àmọ́ ó gba pé kí gbogbo àwọn ará wa tó wà níbi tí àjálù náà ti wáyé kó kúrò lágbègbè náà, àwọn ará tó sì wà láwọn ìjọ itòsí sì ti gbà wọ́n sílé.
Yàtọ̀ síyẹn, ilé mẹ́rin tó jẹ́ tàwọn Ẹlẹ́rìí Jèhófà ló bà jẹ́ gan-an, ilé kan tiẹ̀ wà tó bà jẹ́ kọjá àtúnṣe.
A ò dákẹ́ àdúrà lórí àwọn ará wa tí àjálù yìí ṣẹlẹ̀ sí àtàwọn ará wa tí ìfẹ́ ará mú kí wọ́n gba àwọn Ẹlẹ́rìí Jèhófà bíi tiwọn sílé.
(Jòhánù :​, ) A mọ̀ pé Jèhófà á túbọ̀ máa gbé àwọn ará wa ró lásìkò wàhálà yìí.
Àwa Ẹlẹ́rìí Jèhófà Kọ Lẹ́tà Nítorí Àwọn Ará Wa ní Rọ́ṣíà​—Láti Màláwì Gbọ́ ìrírí àwọn arákùnrin àti arábìnrin wa ní Màláwì, tí wọ́n kọ lẹ́tà nítorí àwọn ará wa ní Rọ́ṣíà.
Àwọn kan sọ̀rọ̀ nípa ìgbà tí irú ohun tó ṣẹlẹ̀ ní Rọ́síà ṣẹlẹ̀ lórílẹ̀-èdè wọn, láwọn àkókò kan láàárín ọdún  sí .
Máà bínú, ètò tó o fi ń wo fídíò kò ṣiṣẹ́.
Wa Fídíò Yìí Jáde Ìfẹ́ Sún Wọn Ṣiṣẹ́​—Ìrànwọ́ Nígbà Àjálù Tó Wáyé Láwọn Erékùṣù Caribbean Nínú fídíò yìí, ẹ máa rí ìsọfúnni lọ́ọ́lọ́ọ́ nípa iṣẹ́ ìrànwọ́ tó ń lọ lọ́wọ́ lẹ́yìn tí ìjì líle Irma àti Maria jà láwọn ilẹ̀ tó wà lábẹ́ àbójútó ẹ̀ka ọ́fíìsì Barbados, Faransé àti Amẹ́ríkà.
Ẹ máa gbọ́ nípa iṣẹ́ àṣekára tí ọ̀pọ̀ àwọn tó yọ̀ǹda ara wọn ṣe láti ran àwọn ará wọn lọ́kùnrin lóbìnrin lọ́wọ́, ẹ̀ẹ́ sì tún gbọ́ àlàyé ṣókí nípa ìbẹ̀wò tí Arákùnrin Mark Sanderson tó jẹ́ ara Ìgbìmọ̀ Olùdarí ṣe pẹ̀lú Gary Breaux tó jẹ́ olùrànlọ́wọ́ Ìgbìmọ̀ Iṣẹ́ Ìsìn.
Máà bínú, ètò tó o fi ń wo fídíò kò ṣiṣẹ́.
Wa Fídíò Yìí Jáde Ìmìtìti Ilẹ̀ Ṣọṣẹ́ ni Taiwan Ní alẹ́ Tuesday, February , ìmìtìtì ilẹ̀ tó lágbára gan-an wáyé ní etíkun tó wà ní ìlà oòrùn orílẹ̀-èdè Taiwan.
Ìròyìn fi hàn pé àwọn mẹ́fà ló kú sí inú ìṣẹ̀lẹ̀ yìí, àwọn tó ju àádọ́talénígba [] ló sì fara pa yánnayànna.
Yàtọ̀ síyẹn, àwọn mẹ́rìndínlọ́gọ́rin [] míì ni wọ́n ṣì ń wá.
Kò sí arákùnrin tàbí arábìnrin wa kankan tó kú sínú ìṣẹ̀lẹ̀ náà, wọn ò sì fara pa.
Àmọ́, ìmìtìtì ilẹ̀ yẹn ba ilé kan tí Gbọ̀ngàn Ìjọba àti ọ́fíìsì àwọn atúmọ̀ èdè Taiwanese jẹ́.
Ilé náà wà ní ìlú Hualien, ibẹ̀ wà lára àwọn ibi tí ìmìtìtì ilẹ̀ náà ti ṣọṣẹ́ jù.
Yàtọ̀ síyẹn, ilé tí àwọn kan lára àwọn atúmọ̀ èdè ń gbé bà jẹ́ gan-an, torí náà wọ́n ní láti kúrò ní ilé yẹn.
Ẹsẹ̀kẹsẹ̀ ni àwọn ará tó wà ní ìtòsí bá wọn ṣètò ibi tí wọ́n lè forí pamọ́ sí fúngbà díẹ̀, ẹ̀ka ọ́fíìsì tó wà ní Taiwan náà ń pèsè àwọn nǹkan míì tí wọ́n nílò fún wọn.
Àdúrà wa ni pé, kí Ọlọ́run fún àwọn ará wa tí àjálù náà dé bá ní ìbàlẹ̀ ọkàn ní àsìkò tí nǹkan dojú rú yìí, kí àwọn tí wọ́n sì yàn láti bójú tó wọn dà “bí ibi ìfarapamọ́sí kúrò lọ́wọ́ ẹ̀fúùfù."—Aísáyà :.
Media Contacts: International: David A.
Semonian, Office of Public Information, +--- Taiwan: Chen Yongdian, +--- Wọn Ò Gba Ẹjọ́ Kòtẹ́milọ́rùn Táwọn Ẹlẹ́rìí Pè Wọlé, Ó sì Mú Kí Àwọn Aláṣẹ Rọ́ṣíà Gbẹ́sẹ̀ Lé Ẹ̀ka Ọ́fíìsì Wa Àtijọ́ Ní Thursday, May , , Ilé Ẹjọ́ Saint Petersburg fọwọ́ sí ìpinnu tí ilé ẹjọ́ ti kọ́kọ́ ṣe ní December , wọ́n ní ẹsẹ̀kẹsẹ̀ ni kí ìjọba orílẹ̀-èdè Rọ́ṣíà gbẹ́sẹ̀ lé ẹ̀ka ọ́fíìsì wa àtijọ́ tó wà ní Solnechnoye lórílẹ̀-èdè Rọ́ṣíà.
Bó tiẹ̀ jẹ́ pé a ò lè dá ìjọba orílẹ̀-èdè Rọ́ṣíà dúró kí wọ́n má gba ẹ̀ka ọ́fíìsì wa, Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù ti gbọ́ sí ẹjọ́ tí ilé ẹjọ́ dá fún wa lónìí, wọ́n sì ti ń gbé e yẹ̀ wò.
Ilé Ẹjọ́ Ẹ̀tọ́ Ọmọnìyàn ti kàn sí ìjọba Rọ́ṣíà pé ẹjọ́ wa wà lára ẹjọ́ táwọn kọ́kọ́ ń fún láfiyèsí.
Ojú Jèhófà, Ọlọ́run tó máa ń dá gbogbo ẹjọ́ bó ṣe tọ́ là ń wò báyìí.
A retí pé tó bá tó àkókò lójú ẹ̀, ó máa yanjú ọ̀rọ̀ náà.​—⁠Aísáyà :.
Ìjì Cyclone Gita Ṣọṣẹ́ ní Àwọn Erékùṣù South Pacific Ìjì líle tí wọ́n ń pè ní Cyclone Gita ṣọṣẹ́ gan-an lórílẹ̀-èdè Samoa àti American Samoa ní February  sí , , kó tó wá jà lórílẹ̀-èdè Tonga ní February .
Ìjì náà ò fi bẹ́ẹ̀ le nígbà tó bẹ̀rẹ̀, àmọ́ nígbà tó yá, ọwọ́ ẹ̀ rinlẹ̀ gan-an.
Ó mú kí omi yalé ọ̀pọ̀lọpọ̀ èèyàn, ó sì ba nǹkan jẹ́ gan-an.
Ìkankan nínú àwọn ará wa ò fara pa púpọ̀, ìkankan nínú wọn ò sì bá ìjì náà lọ.
Àmọ́ ọ̀pọ̀ ilé ló bà jẹ́ gan-an.
Àwọn Ìgbìmọ̀ Tó Ń Ṣètò Ìrànwọ́ Nígbà Àjálù fún àwọn tí àjálù ṣẹlẹ̀ sí lóhun tí wọ́n nílò, bí oúnjẹ àti tapolíìnì.
Ní SAMOA, ilé mẹ́wàá ló bà jẹ́ gan-an.
Ní AMERICAN SAMOA, omi ya wọ ilé mẹ́ta.
Àwọn ará lágbègbè náà ń fún àwọn tí ìjì ba ilé wọn jẹ́ ní ibi tí wọ́n lè gbé fúngbà díẹ̀.
Ó kéré tán, ilé mẹ́fà ló bà jẹ́ gan-an ní TONGA.
Gbọ̀ngàn Ìjọba ni àwọn ará lọ́kùnrin lóbìnrin tí ilé wọn bà jẹ́ sùn mọ́jú.
Inú wa dùn pé ìkankan nínú àwọn ará wa ò fara pa púpọ̀, inú wa sì dùn pé àwọn tọ́rọ̀ kàn ti ń rí ìrànlọ́wọ́ tó yẹ gbà látọ̀dọ̀ àwọn tí wọ́n jẹ́ onígbàgbọ́ bíi tiwọn.
Báwọn ará ṣe ń ran ara wọn lọ́wọ́ yìí jẹ́ ká rí irú ìfẹ́ tí Jésù sọ pé ó máa wà láàárín àwọn ọmọlẹ́yìn òun.​—Jòhánù :​, .
Agbẹnusọ fún Àwa Ẹlẹ́rìí Jèhófà: Kárí Ayé: David A. Semonian, Ọ́fíìsì Agbéròyìnjáde, +--- American Samoa: Panapa Lui, +--- Samoa: Sio Taua, +- Tonga: Palu Kanongata’a, +- Ìjì Cyclone Ava Kọlu Madagásíkà Ní January  ìjì líle Cyclone Ava kọlu orílẹ̀-èdè Madagásíkà.
Àwọn òṣìṣẹ́ ìjọba ròyìn pé nǹkan bí èèyàn mọ́kànléláàádọ́ta [] ló kú sínú ìṣẹ̀lẹ̀ náà, ẹgbẹẹgbẹ̀rún èèyàn ló sì ti di ẹni tí kò nílé lórí mọ́.
Ìròyìn tá a gbọ́ láti ẹ̀ka ọ́fíìsì wà ní Madagásíkà jẹ́ ká mọ̀ pé kò sí ọ̀kankan nínú àwọn ará wa tó kú sínú ìṣẹ̀lẹ̀ náà.
Àmọ́ ilé márùndínláàádọ́ta [] ló ti bà jẹ́, títí kan Gbọ̀ngàn Ìjọba mẹ́fà.
Ìjì yẹn tún ba ohun ọ̀gbìn jẹ́, ohun tí púpọ̀ nínú àwọn ará wa sì fi ń gbọ́ bùkátà ara wọn nìyẹn.
A ṣètò pé kí Ìgbìmọ̀ Tó Ń Ṣètò Ìrànwọ́ Nígbà Àjálù bójú tó àwọn ará tí àjálù náà bá, wọ́n pèsè oúnjẹ, aṣọ, wọ́n tún ṣètò ibi táwọn ará lè forí pamọ́ sí fún ìgbà díẹ̀.
Àwọn arákùnrin méjì láti ẹ̀ka ọ́fíìsì tún rìnrìn àjò lọ síbẹ̀ láti ṣe ìpàdé àkànṣe pẹ̀lú àwọn tí àjálù náà dé bá, wọ́n fi Bíbélì gbé wọn ró.
Owó táwọn ará wa kárí ayé fi ṣe ìtìlẹyìn fún iṣẹ́ kárí ayé ni Ìgbìmọ̀ Olùdarí lò láti pèsè ìrànwọ́ fáwọn ará wa tí àjálù dé bá kárí ayé, irú èyí tó ṣẹlẹ̀ ní Madagásíkà.
Àdúrà wa ni pé kí Jèhófà máa báa lọ láti jẹ́ orísun ààbò fáwọn ará wa ní Madagásíkà lásìkò tó nira yìí.​—Sáàmù :​, Agbẹnusọ fún Àwa Ẹlẹ́rìí Jèhófà: Kárí Ayé: David A. Semonian, Ọ́fíìsì Agbéròyìnjáde, +--- Madagascar: Rinera Rakotomalala, +---- Òkè Ayọnáyèéfín Tó Ń Bú Gbàù ní Hawaii Ba Nǹkan Jẹ́, Ó sì Ti Lé Àwọn Èèyàn Kúrò Nílé Láti May , , òkè ayọnáyèéfín Kilauea tó ń bú gbàù ní Erékùṣù Ńlá Hawaii lórílẹ̀-èdè Amẹ́ríkà ti lé àwọn tó fẹ́rẹ̀ẹ́ tó ẹgbẹ̀rún méjì (,) kúrò nílé wọn, ó sì ti ba, ó kéré tán, ilé mẹ́rìndínlógójì () jẹ́.
Ara àwọn tó ti kúrò nílé wọn ni ìdílé Ẹlẹ́rìí Jèhófà mẹ́rin àti arábìnrin àgbàlagbà kan.
Bó tiẹ̀ jẹ́ pé àwọn nǹkan gbígbóná tó ń ru jáde látinú òkè yẹn ò ba Gbọ̀ngàn Ìjọba kankan jẹ́, ìmìtìtì ilẹ̀ kan tó wáyé ní May  ba Gbọ̀ngàn Ìjọba kan jẹ́ díẹ̀.
Ìgbìmọ̀ Tó Ń Ṣètò Ìrànwọ́ Nígbà Àjálù àtàwọn ará lọ́kùnrin lóbìnrin tó wà nílùú yẹn ń bójú tó àwọn akéde tọ́rọ̀ náà kàn.
Tí nǹkan bá ti lójú déwọ̀n àyè kan, ìgbìmọ̀ náà máa pinnu ìrànwọ́ míì táwọn akéde náà bá tún máa nílò.
A ò dákẹ́ àdúrà lórí àwọn ará wa lọ́kùnrin lóbìnrin tọ́rọ̀ kàn torí àjálù tó ń ṣẹlẹ̀ lọ́wọ́ yìí, ó dá wa lójú pé Jèhófà máa jẹ́ odi agbára wọn lásìkò wàhálà yìí.​—⁠Náhúmù :⁠.
Àwọn Ẹlẹ́rìí Jèhófà Pàtẹ Ìwé Tó Dá Lórí Bíbélì Níbi Ìdíje Òlíńpíìkì àti Ìdíje Fáwọn Aláàbọ̀ Ara ti Ọdún Nígbà ìdíje Pyeongchang  Olympic and Paralympic Winter Games, tó wáyé ní February  sí , , àti March  sí , , àwọn ará lọ́kùnrin lóbìnrin ní Korea ṣe àkànṣe ìwàásù láti jẹ́ kí àwọn àlejò lóríṣiríṣi tó wá láti ibi ọ̀tọ̀ọ̀tọ̀ lágbàáyé rí àwọn ìwé tó dá lórí Bíbélì gbà lọ́fẹ̀ẹ́.
Ó lé ní ẹgbẹ̀rún méje àti ọgọ́rùn-ún kan (,) àwọn ará lọ́kùnrin lóbìnrin káàkiri orílẹ̀-èdè náà tó kópa nínú àkànṣe ìwàásù yẹn.
Ọ̀pọ̀ nínú wọn ló wá láti ìlú Busan, Gwangju, Incheon, Seoul àti Suwon; àwọn kan tiẹ̀ wá láti Erékùṣù Jeju lọ́hùn-ún lọ́hùn-ún, ibi tó lé ní ọgọ́rùn-ún mẹ́ta () máìlì sí gúúsù Pyeongchang táwọn èèyàn ti sábà máa ń lọ gbafẹ́.
Àwọn ará wa gbé àtẹ méjìléláàádọ́jọ () síbi méjìdínláàádọ́ta () ọ̀tọ̀ọ̀tọ̀, títí kan ibi ìgbafẹ́ Gangneung Olympic Park àti Pyeongchang Olympic Plaza.
Wọ́n tún gbà wọ́n láyè kí wọ́n pàtẹ díẹ̀ lára àwọn ìwé wọn síbi àbáwọlé ọ̀kan lára àwọn ibi ìjọsìn tó wà ní Olympic Village.
Wọ́n gbé àtẹ ìwé méjì sí tòsí ẹnubodè àríwá ní Gangneung Olympic Park.
Yàtọ̀ síyẹn, àwọn aláṣẹ fún àwọn ará wa láyè láti gbé àtẹ ìwé wọn sí Gangneung Station Square tó jẹ́ ibùdókọ̀ tó gbẹ̀yìn fún ọkọ̀ ojú irin ayára-bí-àṣá tí wọ́n ṣẹ̀ṣẹ̀ ṣe tán, tí wọ́n ń pè ní KTX Gyeonggang Line, èyí tó máa ń gbérò láti ìlú Incheon àti Seoul lọ sí Pyeongchang.
Lọ́jọ́ tí wọ́n bẹ̀rẹ̀ ìdíje òlíńpíìkì, ó lé ní ẹgbẹ̀rún lọ́nà méjìdínlọ́gbọ̀n (,) èèyàn tó gba ibùdókọ̀ Gangneung Station kọjá.
Kí àwọn ará wa lè kàn sí àwọn àlejò tó fẹ́rẹ̀ẹ́ tó ẹgbẹ̀rún lọ́nà ọgọ́rin (,) tí wọ́n ń retí pé wọ́n á wá síbi ìdíje náà, wọ́n pàtẹ ìwé ńlá, ìwé pẹlẹbẹ, ìwé ìròyìn àti àṣàrò kúkúrú lédè tó tó ogún (), títí kan èdè Chinese, Gẹ̀ẹ́sì, Kazakh, Korean àti Russian.
Bákan náà, àwọn ará lọ́kùnrin lóbìnrin tó gbọ́ Èdè Àwọn Adití Lédè Korea dáadáa lo àwọn àtẹ tó ní móhùn-máwòrán lára láti máa fi àwọn fídíò èdè adití han ọ̀pọ̀ àwọn adití tó wá síbi Ìdíje Fáwọn Aláàbọ̀ Ara.
Ìwé tí wọ́n pín lé ní ẹgbẹ̀rún lọ́nà mọ́kànléláàádọ́rin àti igba (,), títí kan ohun tó lé ní ẹgbẹ̀rún méjìlélógún (,) ìwé ìkésíni wá síbi Ìrántí Ikú Kristi.
Kárí ayé, àwọn Ẹlẹ́rìí Jèhófà ń lo àtẹ ìwé tó lé ní ẹgbẹ̀rún lọ́nà ọgọ́rùn-ún mẹ́ta (,) láti pàtẹ ìwé wọn láwọn orílẹ̀-èdè tó lé ní márùndínlógójì ().
Èyí ń jẹ́ kí wọ́n lè wàásù fáwọn èèyàn níbikíbi tí wọ́n bá ti lè rí wọn, kí wọ́n sì ṣàṣeparí iṣẹ́ òjíṣẹ́ wọn ní kíkún.​—  Tímótì : .
Wọ́n Fi Ipá Lé Àwọn Ẹlẹ́rìí Jèhófà tó Jẹ́ Huichol Kúrò Nílé Wọn ní Jalisco, Orílẹ̀-Èdè Mexico Ní December , , àwọn kan kóra jọ ní àdúgbò Tuxpan de Bolaños, tó wà nítòsí àwọn àpáta ní Jalisco, Mexico, wọ́n sì lé àwọn ará wa méjìlá [] tí wọ́n jẹ́ ọmọ Huichol kúrò nílé, papọ̀ pẹ̀lú àwọn mẹ́rìndínlógójì [] míì tó máa ń wá sí ìpàdé.
Àwọn èèyàn yẹn ń bínú pé àwọn ará wa ò bá àwọn lọ́wọ́ sí àwọn àṣà ẹ̀sìn tí àwọn Huichol máa ń ṣe.
Torí ohun tí wọ́n ṣe yìí, àwọn ará wa ti lọ bá àwọn aláṣẹ pé kí wọ́n ran àwọn lọ́wọ́.
Wọ́n jí ẹrù àwọn ará wa kó, wọ́n sì ju àwọn míì síta.
Ìjọba Mexico ò kóyán àwọn àṣà Huichol kéré rárá, torí náà, dé ìwọ̀n àyè kan, ìjọba fún wọn lómìnira láti ṣe bó ṣe wù wọ́n.
Ṣe làwọn tó ń rí sí àṣà àwọn Huichol ni káwọn èèyàn wá lé àwọn ará wa kúrò nílé wọn, wọ́n tún jà wọ́n lólè, wọ́n yọ ilẹ̀kùn wọn lọ, wíńdò àti òrùlé wọn.
Wọ́n tún da àwọn ẹrù wọn míì sínú omi.
Lẹ́yìn náà, wọ́n mú àwọn ará wa lọ sínú igbó kan, wọ́n sì sọ pé àwọn máa pa wọ́n tí wọ́n bá pa dà wálé.
Àwọn Ẹlẹ́rìí tí wọ́n jẹ́ ẹ̀yà Huichol níwájú Gbọ̀ngàn Ìjọba.
Aṣojú kan láti ẹ̀ka ọ́fíìsì wa ní Mexico rìnrìn àjò láti lọ bá àwọn tí wọ́n lé kúrò nílé, kí wọ́n lè fi Bíbélì ràn wọ́n lọ́wọ́, kí wọ́n sì bá wọn ṣètò ilé tí wọ́n lè forí pamọ́ sí.
Àwọn tó ń bójú tó ọ̀rọ̀ ẹjọ́ láti ẹ̀ka ọ́fíìsì àwa Ẹlẹ́rìí Jèhófà ti lọ rí àwọn aláṣẹ ìlú Jalisco, ẹni tó ń rí sí ọ̀rọ̀ ẹ̀tọ́ ọmọnìyàn, agbẹjọ́rò fún ìjọba lágbègbè yẹn, àti ẹni tó ń rí sí ọ̀rọ̀ àwọn tá a hùwà ìkà sí.
Àwọn yìí ti ń ṣe ìwádìí lórí ohun tí wọ́n ṣe sáwọn ará wa yìí.
Arákùnrin Gamaliel Camarillo, tó jẹ́ agbẹnusọ fún àwa Ẹlẹ́rìí Jèhófà ní Mexico sọ pé: “Ó dùn wá gan-an pé wọ́n ń gbéjà ko àwọn ará wa tó jẹ ẹni àlàáfíà tó sì ń bọ̀wọ̀ fún àṣà àwọn míì, torí pé wọn ò bá wọn lọ́wọ́ nínú àwọn àṣà ẹ̀sìn tí kò bá ẹ̀rí ọkàn wọn mu.
A gbà pé àwọn aláṣẹ máa ṣe nǹkan sí ọ̀rọ̀ àwọn tó ń ṣe inúnibíni sáwọn ará wa nítorí ẹ̀sìn." À ń gbàdúrà fún àwọn ará wa tó ti pàdánù ilé àtàwọn nǹkan ìní wọn, ó dá wa lójú pé Jèhófà á máa lo ètò rẹ̀ láti pèsè ìrànlọ́wọ́ táwọn ará wa nílò.​—Aísáyà :.
Agbẹnusọ fún Àwa Ẹlẹ́rìí Jèhófà: Kárí Ayé: David A. Semonian, Ọ́fíìsì Agbéròyìnjáde, +--- Mexico: Gamaliel Camarillo, +--- Wọ́n Ti Dá Teymur Akhmedov Sílẹ̀ Lẹ́wọ̀n Lórílẹ̀-èdè Kazakhstan ní Nursultan Nazarbayev tó jẹ́ ààrẹ orílẹ̀-èdè Kazakhstan ní kí wọ́n dá Teymur Akhmedov sílẹ̀, wọ́n sì mú un kúrò látìmọ́lé ní April , .
Ṣáájú àkókò yẹn, ní March , , àwọn aláṣẹ gba Arákùnrin Akhmedov láyè pé kó lọ ṣiṣẹ́ abẹ pàjáwìrì nílé ìwòsàn kan tó wà nílùú Almaty.
Ibẹ̀ ló wà báyìí, tí ara rẹ̀ ti ń yá díẹ̀díẹ̀.
Arákùnrin Akhmedov, ẹni ọdún mọ́kànlélọ́gọ́ta (), ti wà lẹ́wọ̀n láti January, torí pé ó kàn ń ṣe ohun tó gbà gbọ́.
Inú ẹ̀ dùn pé òun ti pa dà sílé báyìí lọ́dọ̀ àwọn mọ̀lẹ́bí òun.
Gbogbo wa là ń yọ̀ torí pé Jèhófà ti gba ìránṣẹ́ rẹ̀ olóòótọ́ sílẹ̀.​— Sámúẹ́lì :.
A Máa Gbé Ẹjọ́ Dennis Christensen Lọ sí Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù
Ní May , , Ilé Ẹjọ́ Agbègbè Oryol fara mọ́ ọn pé kí Dennis Christensen lọ sẹ́wọ̀n.
A máa kọ̀wé ránṣẹ́ sí lé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù lórí ọ̀rọ̀ yìí.
Ilé Ẹjọ́ Kòtẹ́milọ́rùn Fara Mọ́ Ọn Pé Kí Dennis Christensen Lọ Sẹ́wọ̀n Dennis Christensen Máa Sọ̀rọ̀ Ìkẹyìn Láti Gbèjà Ara Rẹ̀ Nílé Ẹjọ́ ní May
Ẹjọ́ Kòtẹ́milọ́rùn Christensen Ò Ní Pẹ́ Parí Wọ́n Tún Dẹ́bi fún Ẹlẹ́rìí Jèhófà Míì ní Rọ́ṣíà Ilé Ẹjọ́ Tú Ọ̀kan Lára Àwọn Ẹlẹ́rìí Jèhófà Mẹ́ta Tó Wà Látìmọ́lé Sílẹ̀ Nílùú Surgut, Lórílẹ̀-èdè Rọ́ṣíà Ilé Ẹjọ́ Wọ́gi Lé Ìdájọ́ Tí Wọ́n Ṣe fún Arákùnrin Akopyan Tẹ́lẹ̀ ní Rọ́ṣíà Ilé Ẹjọ́ ECHR Sáré Fèsì Ìwé Tá A Kọ Lórí Ẹjọ́ Arákùnrin Tí Wọ́n Fìyà Jẹ ní Rọ́ṣíà
Wọ́n Dá Àwọn Ẹlẹ́rìí Jèhófà Lóró Nílùú Surgut, Lórílẹ̀-Èdè Rọ́ṣíà Ilé Ẹjọ́ ní Rọ́ṣíà Dẹ́bi fún Dennis Christensen Láìṣẹ̀ Láìrò, Wọ́n sì Rán An Lẹ́wọ̀n Ọdún Mẹ́fà
Àwọn Ẹlẹ́rìí Jèhófà Kárí Ayé Fi Hàn Pé Àwọn Wà Níṣọ̀kan Nígbà Tí Wọ́n Ń Kọ Lẹ́tà Sáwọn Aláṣẹ ní Rọ́ṣíà Ní Tuesday, March , , Ìgbìmọ̀ Olùdarí àwọn Ẹlẹ́rìí Jèhófà sọ fún gbogbo àwọn ará kárí ayé pé kí wọ́n kọ lẹ́tà láti pàrọwà fún àwọn aláṣẹ tó wà nípò gíga, tí wọ́n ń halẹ̀ pé àwọn máa fòfin de iṣẹ́ wa jákèjádò orílẹ̀-èdè Rọ́ṣíà.
A ò mọ iye lẹ́tà tó dọ́wọ́ àwọn aláṣẹ ilẹ̀ Rọ́ṣíà ní pàtó, àmọ́ ọ̀pọ̀ àwọn tó kọ lẹ́tà yìí ló rí èsì gbà pa dà látọ̀dọ̀ àwọn aláṣẹ pé àwọn rọ́wọ́ wọn.
Bó tiẹ̀ jẹ́ pé ìjọba ilẹ̀ Rọ́ṣíà kọ̀ láti gbọ́ ẹ̀bẹ̀ táwọn èèyàn bẹ̀ wọ́n tọ̀wọ̀tọ̀wọ̀, tí wọ́n sì ṣi àṣẹ wọn lò láti gbógun ti àwọn ará wa lórí ọ̀rọ̀ ìjọsìn, lẹ́tà táwọn Ẹlẹ́rìí kọ jẹ́ kó ṣe kedere pé ìṣọ̀kan wà nínú ètò Jèhófà, èyí sì wúni lórí gan-an.
Àwọn lẹ́tà yẹn tún jẹ́ káwọn ará wa ní Rọ́ṣíà mọ̀ pé gbogbo ẹgbẹ́ ará múra tán láti tì wọ́n lẹ́yìn.​— Pétérù :.
Ọ̀dọ́bìnrin kan ní Bòlífíà ń kọ lẹ́tà.
Kì í ṣe ohun kékeré ló ná ọ̀pọ̀ àwọn Ẹlẹ́rìí Jèhófà láti kọ lẹ́tà yìí ránṣẹ́.
Láwọn orílẹ̀-èdè kan, owó kékeré kọ́ ló máa náni láti fi lẹ́tà ránṣẹ́ sí Rọ́ṣíà, torí náà, ṣe làwọn tó ní lọ́wọ́ fi owó wọn ṣètìlẹyìn fún àwọn tí kò fi bẹ́ẹ̀ ní lọ́wọ́ káwọn náà lè fi lẹ́tà ránṣẹ́.
Ṣe làwọn akéde míì ní láti fi lẹ́tà wọn rán àwọn ọ̀rẹ́ wọn tó wà láwọn orílẹ̀-èdè míì tí owó àtifi lẹ́tà ránṣẹ́ ò ti fi bẹ́ẹ̀ pọ̀.
Ọ̀pọ̀ àwọn ará lọ́kùnrin lóbìnrin ló kóra jọ ní ìdílé-ìdílé, ní ìjọ-ìjọ, kí wọ́n lè jọ kọ lẹ́tà náà, kí wọ́n sì fi ránṣẹ́ pa pọ̀.
Èyí jẹ́ kí owó táwọn akéde máa ná láti fi lẹ́tà wọn ránṣẹ́ dín kù, ó tún jẹ́ kí wọ́n lè jọ ṣe nǹkan tẹ̀mí pa pọ̀, mánigbàgbé ló sì jẹ́ fún wọn.
Kódà, a gbọ́ pé àwọn tó ń ṣiṣẹ́ níbi tí wọ́n ti ń fi lẹ́tà ránṣẹ́ ṣèrànwọ́ fáwọn ará wa.
Bí àpẹẹrẹ, ọ̀gá iléeṣẹ́ kan tó ń fi nńkan ránṣẹ́ nílùú Barranquilla lórílẹ̀-èdè Kòlóńbíà sọ pé: “Ìṣọ̀kan tó wà láàárín yín kárí ayé yà mí lẹ́nu gan-an, ìkórajọ yín yìí nítumọ̀ ní pàtàkì lórí ọ̀rọ̀ ti Rọ́ṣíà yìí.
Mò ń fọkàn yàwòrán ẹ̀ pé ohun tó ń ṣẹlẹ̀ ní Barranquilla níbí ló ń ṣẹlẹ̀ ní gbogbo ìlú káàkiri ayé.
Ohun tẹ́ ẹ̀ ń ṣe yìí máa délé dóko, ì bá sì wù mí táwọn míì náà bá rí i bí ìdí tẹ́ ẹ fi ń ṣe ohun tẹ́ ẹ̀ ń ṣe yìí ṣe ṣe pàtàkì tó." Nílùú Anseong lórílẹ̀-èdè South Korea, òṣìṣẹ́ kan tó ń fi lẹ́tà ránṣẹ́ ṣètò ibì kan tó ṣàrà ọ̀tọ̀ fáwọn Ẹlẹ́rìí Jèhófà kí wọ́n lè máa fi lẹ́tà wọn ránṣẹ́ látibẹ̀.
Kódà, ó fún àwọn ará ní àpò ìwé tí wọ́n fi ń fi lẹ́tà ránṣẹ́ síbikíbi ní àgbáyé lọ́fẹ̀ẹ́.
Àwọn ará ìjọ ní Gínì pàdé pọ̀ láti kọ lẹ́tà.
Yaroslav Sivulskiy, tó jẹ́ agbẹnusọ fáwọn Ẹlẹ́rìí Jèhófà ṣàlàyé pé: “Nígbà táwọn ará ní Rọ́ṣíà gbọ́ pé Ìgbìmọ̀ Olùdarí ti sọ pé káwọn ará kọ lẹ́tà sáwọn aláṣẹ torí tiwọn, wọ́n gbà pé ibi yòówù kọ́rọ̀ náà já sí nílé ẹjọ́, àwọn onígbàgbọ́ bíi tàwọn wà lẹ́yìn àwọn." Mark Sanderson tó jẹ́ ara Ìgbìmọ̀ Olùdarí sọ pé: “Ju ti ìgbàkígbà rí lọ, ṣe ni lẹ́tà táwọn ará kọ yìí fi hàn pé ìṣọ̀kan wà láàárín àwọn èèyàn Jèhófà.
Bí òpin ètò àwọn nǹkan yìí ṣe túbọ̀ ń sún mọ́lé, àfi ká wà níṣọ̀kan ká lè là á já.
Bá a ṣe ń retí kí Jèhófà bá wa dá sí ọ̀rọ̀ tó ń lọ lórílẹ̀-èdè Rọ́ṣíà, gbogbo ohun tá a bá lè ṣe láti ran àwọn ará wa lọ́wọ́ la máa ṣe.
Gbogbo wa ò sì ní yéé rawọ́ ẹ̀bẹ̀ sí Jèhófà.
Ó dá wa lójú pé gbogbo ọ̀nà ni Ọlọ́run wa máa gbà bójú tó wọn."—Sáàmù :.
Austria Bòlífíà Bosnia àti Herzegovina Ìròyìn Lọ́ọ́lọ́ọ́ Nípa Ibi Tí Ètò Ìrànwọ́ Dé Lẹ́yìn Ìjì Hurricane Harvey Lẹ́yìn tí ìjì líle tí wọ́n ń pè ní Hurricane Harvey jà, tó sì sọlẹ̀ ní tòsí àgbègbè Corpus Christi ní August , , ràbọ̀ràbọ̀ ẹ̀ ti ń tán lára àwọn tó ń gbé nílùú Texas lórílẹ̀-èdè Amẹ́ríkà.
Ìgbìmọ̀ méjì tó ń ṣètò ìrànwọ́ nígbà àjálù ló ń darí bí ẹgbẹẹgbẹ̀rún àwọn ará lọ́kùnrin àti lóbìnrin tí àjálù ṣẹlẹ̀ sí ṣe máa rí ìrànwọ́ gbà.
Arákùnrin kan ń wá àwọn Ẹlẹ́rìí Jèhófà níbì kan tí wọ́n ti ń ṣètò ìrànwọ́ ní Houston, nílùú Texas.
Ó lé ní ẹgbẹ̀rún méje [,] èèyàn tó yọ̀ǹda ara wọn láti ṣèrànwọ́ nígbà tí wọ́n kọ́kọ́ bẹ̀rẹ̀ àtúnṣe gbàrà tí ìjì náà jà tán.
Ara ibi tí wọ́n tún ṣe ni ilé àwọn akéde tó jẹ́ ẹgbẹ̀rún méjì àti ọgọ́rùn-ún mẹ́ta [,].
Lọ́sọ̀ọ̀sẹ̀, àwọn tó fẹ́rẹ̀ẹ́ tó ẹgbẹ̀rún kan [,] ló ń yọ̀ǹda ara wọn láti ṣèrànwọ́ lẹ́nu iṣẹ́ tó ṣì ń lọ lọ́wọ́, ìyẹn kíkọ́ àwọn ilé tí ìjì náà bà jẹ́.
Gbọ̀ngàn Ìjọba méjìdínláàádọ́ta [] ni wọ́n ti tún ṣe tán báyìí, àwọn ilé tí wọ́n sì ṣètò pé wọ́n máa tún ṣe láàárín oṣù díẹ̀ sí i lé ní ọgọ́rùn-ún márùn-ún àti márùndínláàádọ́ta [].
A retí pé a máa ná tó mílíọ̀nù mẹ́jọ ààbọ̀ owó dọ́là sórí iṣẹ́ tá a máa ṣe ní àdúgbò yìí nìkan, iṣẹ́ náà á sì parí títí June , .
Láti ìparí oṣù August , àwọn aṣojú ẹ̀ka méjìlélógún [], tó fi mọ́ àwọn méje tó wà lára Ìgbìmọ̀ Ẹ̀ka, ló ti ṣèbẹ̀wò sí àwọn ibi tí àjálù náà ti ṣẹlẹ̀ kí wọ́n lè fi ọ̀rọ̀ Ọlọ́run gbé àwọn akéde tí àjálù ṣẹlẹ̀ sí ró.
Àdúrà wa ni pé kí gbogbo àwọn tó ń lọ́wọ́ sí ètò ìrànwọ́ yìí rí okun gbà kí wọ́n lè ṣiṣẹ́ náà yọrí.​—Nehemáyà :.
Àwọn tó ń ṣètò ìrànwọ́ ní Aransas Pass, nílùú Texas.
Agbẹnusọ fún Àwa Ẹlẹ́rìí Jèhófà: David A. Semonian, Ọ́fíìsì Agbéròyìnjáde, +--- Ìjì Líle Ṣọṣẹ́ ni Gúúsù Ìpínlẹ̀ California Ní January  lórílẹ̀-èdè Amẹ́ríkà, ìjì líle kan jà ní gúúsù ìpínlẹ̀ California.
Ìjì yẹn ló fa ọ̀gbàrá púpọ̀ gan-an tó sì han àwọn ará ìlú léèmọ̀.
Ìròyìn jẹ́ ká mọ̀ pé àwọn mọ́kànlélógún [] ló pàdánù ẹ̀mí wọn sínú ìṣẹ̀lẹ̀ burúkú yẹn, ọ̀pọ̀ ilé ló wó, àwọn míì sì bàjẹ́.
Kò sí ọ̀kankan nínú àwọn ará wa tó kú sínú ìṣẹ̀lẹ̀ náà.
Àmọ́ ní ìlú Burbank, ìjì yẹn ba ilé àtàwọn nǹkan ìní akéde kan jẹ́.
Bákan náà, ní ìlú Ventura ìdílé mẹ́jọ ló ti sá kúrò nílé.
Gbọ̀ngàn Ìjọba kankan kò bàjẹ́.
Àwọn Alábòójútó àyíká pẹ̀lú Ìgbìmọ̀ Tó Ń Ṣètò Ìrànwọ́ Nígbà Àjálù àti àwọn aṣojú láti Ẹ̀ka Tó Ń Yàwòrán Ilé Tó sì Ń Kọ́ Ọ jọ ń ṣiṣẹ́ pọ̀ láti ṣèrànwọ́ fáwọn tí àjálù dé bá.
Ní irú àsìkò tí nǹkan nira yìí, àá máa báa lọ láti rántí àwọn arákùnrin àtàwọn arábìnrin wa nínú àwọn àdúrà wa, ó dá wa lójú pé Jèhófà máa fún wọn lókun tí wọ́n nílò.​— Pétérù :.
Agbẹnusọ fún Àwa Ẹlẹ́rìí Jèhófà:
Rọ́ṣíà A Pe Ẹjọ́ Kòtẹ́milọ́rùn Kí Wọ́n Má Bàa Gbẹ́sẹ̀ Lé Ẹ̀ka Ọ́fíìsì Wa Àtijọ́ ní Rọ́ṣíà Ní Thursday, May , , ní aago mọ́kànlá ààbọ̀ àárọ̀, Ilé Ẹjọ́ Saint Petersburg máa gbọ́ ẹjọ́ kòtẹ́milọ́rùn tá a pè lórí ẹjọ́ tí ilé ẹjọ́ dá fún wa ní December  pé kí àwọn aláṣẹ gbẹ́sẹ̀ lé àwọn ilé tá à ń lò fún ẹ̀ka ọ́fíìsì wa tẹ́lẹ̀ ní Rọ́ṣíà.
Tí wọn ò bá gba ẹjọ́ kòtẹ́milọ́rùn tá a pè wọlé, ìjọba lè gbẹ́sẹ̀ lé gbogbo ilé ńlá mẹ́rìnlá () tó wà ní ẹ̀ka ọ́fíìsì náà lójú ẹsẹ̀.
Kenneth Cook Ti Di Ọ̀kan Lára Ìgbìmọ̀ Olùdarí Láàárọ̀ Wednesday, January wọ́n ṣe ìfilọ̀ fún ìdílé Bẹ́tẹ́lì tó wà ní orílẹ̀-èdè Amẹ́ríkà àti Kánádà pé arákùnrin Kenneth Cook ti di ọ̀kan lára àwọn Ìgbìmọ̀ Olùdarí àwọn Ẹlẹ́rìí Jèhófà.
Olùrànlọ́wọ́ fún Ìgbìmọ̀ Ìkọ̀wé ni Arákùnrin Cook kó tó di ọ̀kan lára Ìgbìmọ̀ Olùdarí.
September , , ni Arákùnrin Cook di aṣáájú-ọ̀nà, October ,  ló sì bẹ̀rẹ̀ iṣẹ́ ìsìn Bẹ́tẹ́lì ní ẹ̀ka ọ́fíìsì wa tó wà ní Amẹ́ríkà.
Àwọn arákùnrin mẹ́jọ tó jẹ́ ẹni àmì òróró ló para pọ̀ di Ìgbìmọ̀ Olùdarí báyìí.
Àdúrà gbogbo wa ni pé kí Jèhófà máa báa lọ láti bù kún Ìgbìmọ̀ Olùdarí bí wọ́n ṣe ń ṣe kòkáárí iṣẹ́ àwa Ẹlẹ́rìí Jèhófà kárí ayé.​— Tẹsalóníkà :​,
Òjò Alátẹ́gùn Tó Lágbára Gan-an Ba Ìlú Mumbai Jẹ́ Òjò alátẹ́gùn tó lágbára gan-an rọ̀ ní Mumbai, lórílẹ̀-èdè Íńdíà, ní ọ̀sẹ̀ August , ó sì yọrí sí ikú àwọn èèyàn mẹ́rìnlá [].
Ẹ̀ka ọ́fíìsì àwa Ẹlẹ́rìí Jèhófà tó wà ní Íńdíà ròyìn pé kò sí ẹni tó kú tàbí tó fara pa gan-an lára àwọn Ẹlẹ́rìí Jèhófà tó wà níbẹ̀.
Àmọ́, ọ̀pọ̀ ilé àwọn Ẹlẹ́rìí Jèhófà ni omi ya wọ̀.
Àwọn Ẹlẹ́rìí Jèhófà tó wà ládùúgbò yẹn fún àwọn ará wọn tí ilé wọn bàjẹ́ ní oúnjẹ, wọ́n sì bá wọn palẹ̀ ìdọ̀tí ilé wọn tó bàjẹ́ mọ́.
Ẹ̀ka ọ́fíìsì wa ní orílẹ̀-èdè Íńdíà ń kíyè sí bí nǹkan ṣe lọ sí ní Mumbai àti àwọn apá ibòmíì ní Íńdíà tí omíyalé náà dé.
Agbẹnusọ fún Àwa Ẹlẹ́rìí Jèhófà:
Ìròyìn Tá a kọ́kọ́ gbọ́ nípa ìjì ńlá kan tí wọ́n pè ní Hurricane Maria Ní Wednesday, September , , ìjì ńlá kan tí wọ́n pè ní Hurricane Maria jà, ó sì bá nǹkan jẹ́ gan-an ní Puerto Rico.
Èyí ni ìjì karùn-ún tó lágbára jù lọ nínú èyí tó tíì jà lórílẹ̀-èdè Amẹ́ríkà.
Lọ́wọ́lọ́wọ́ báyìí, kò sí iná mọ̀nàmọ́ná ní gbogbo erékùṣù náà, ìjọba sì ti ṣòfin pé ẹnikẹ́ni kò gbọ́dọ̀ rìn níta láti aago mẹ́fà ìrọ̀lẹ́.
Àwọn ará wa kankan kò fara pa.
A sì ti ń ṣètò láti pèsè ìrànwọ́ fún wọn.
Gbọ̀ngàn Ìjọba kan tí kò bà jẹ́ la máa gbé, ibẹ̀ náà làá ti máa pín àwọn ohun ìrànwọ́ fáwọn èèyàn.
Ìjì náà ba apá kékeré kan jẹ́ ní ẹ̀ka ọ́fíìsì wa tó wà ní ìlú San Juan.
Àwọn ìdílé Bẹ́tẹ́lì wà ní àláàfíà, kò sí ẹnì kankan tó fara pa.
Àmọ́ íńtánẹ́ẹ̀tì ti bà jẹ́, jẹnẹrátọ̀ ni wọ́n sì ń lò.
Ó dájú pé àwọn ará wa ń rí ìtùnú gbà bí wọ́n ṣe rí iṣẹ́ ribiribi tí ètò Jèhófà ń ṣe láti pèsè ìrànwọ́ fún wọn.— Kọ́ríńtì : Ìròyìn Lọ́ọ́lọ́ọ́ Nípa Iná Runlé-rùnnà Tó Ṣẹ́yọ Ní California Wọ́n ti ń kápá iná runlérùnnà tó ń jó lọ́nà tó kàmàmà ní California.
Nínú ìsọfúnni díẹ̀ tá a rí gbà látọ̀dọ̀ Ìgbìmọ̀ Ẹ̀ka ti Orílẹ̀-Èdè Amẹ́ríkà nípa àwọn arákùnrin wa tó wà lágbègbè yẹn, kò sí arákùnrin wa tàbí arábìnrin wa kankan tó kú, àmọ́ àwọn arákùnrin mẹ́jọ ṣèṣe, àwọn ẹgbẹ̀rún kan àti ọgọ́rùn-ún mẹ́rin [,] ló sì ti sá kúrò nílé.
Yàtọ̀ síyẹn, ilé àwọn arákùnrin wa mọ́kàndínlọ́gbọ̀n [] ló ti bàjẹ́ pátápátá.
Àwọn tó sá kúrò nílé torí ìṣẹ̀lẹ̀ burúkú yìí ń rí ìtọ́jú gbà látọ̀dọ̀ àwọn ará tó wà ní ìjọ àti àyíká míì tó wà nítòsí wọn, púpọ̀ nínú àwọn arákùnrin wa ló sì ti pa dà sílé wọn.
Lásìkò tí iná yẹn ṣì ń ṣọṣẹ́, àwọn aṣojú láti ẹ̀ka ọ́fíìsì lọ́ ṣèbẹ̀wò sáwọn Alábòójútó àyíká, Ìgbìmọ̀ Tó Ń Ṣètò Ìrànwọ́ Nígbà Àjálù àtàwọn tó yọ̀ǹda ara wọn láti ṣèrànwọ́ fáwọn tí àjálù dé bá.
Wọ́n tún ṣèbẹ̀wò sọ́dọ̀ àwọn tó pàdánù ilé wọn sínú ìjàǹbá yẹn.
Yàtọ̀ síyẹn, wọ́n tún ṣe ìpàdé àkànṣe kan pẹ̀lú àwọn àyíká méjì tí àjálù yẹn dé bá gan-an kí wọ́n lè fi Bíbélì tù wọ́n nínú, kí wọn sì ràn wọ́n lọ́wọ́.
Ó dá wa lójú pé Jèhófà á máa báa lọ láti pèsè ìtùnú fáwọn arákùnrin wa tó wà nínú ìṣòro yìí.— Kọ́ríńtì :, .
Ìjì Méjì Ṣọṣẹ́ ní Philippines Ìjì gbẹ̀mígbẹ̀mí méjì tí wọ́n ń pè ní Kai-tak (táwọn aráàlú mọ̀ sí Urduja) àti Tembin (táwọn aráàlú mọ̀ sí Vinta) jà lórílẹ̀-èdè Philippines, ó sì lé ọ̀pọ̀lọpọ̀ èèyàn kúrò nílé.
Àwọn ìjì náà mú kí omi yalé, kí ẹrẹ̀ sì ya wọ̀lú lápá ìparí oṣù December.
Àwọn ìjì náà ba Gbọ̀ngàn Ìjọba méjì àti ilé mẹ́fà tó jẹ́ tàwọn Ẹlẹ́rìí Jèhófà jẹ́, ó sì di dandan káwọn igba ó lé mọ́kàlélọ́gọ́rin () ìdílé kó kúrò nílé wọn.
Ó dùn wá gan-an láti sọ pé nílùú Lanao del Norte, arábìnrin kan tó jẹ́ ọmọ ọdún mẹ́rìnlélógún () mumi yó, ó sì kú.
Àwọn Ẹlẹ́rìí Jèhófà tó wà lágbègbè náà ti dìde ìrànwọ́ fáwọn èèyàn.
Àwọn aṣojú láti ẹ̀ka ọ́fíìsì orílẹ̀-èdè Philippines ti ń múra láti lọ ṣèbẹ̀wò sí ibi tí àjálù ti ṣẹlẹ̀ kí wọ́n lè mọ àwọn nǹkan míì táwọn ará tún máa nílò, kí wọ́n sì lè fi Bíbélì tù wọ́n nínú kínú wọn lè máa dùn.
A bá gbogbo àwọn tọ́rọ̀ kàn, tí àjálù sì ṣẹlẹ̀ sí kẹ́dùn.
Bí iṣẹ́ ìrànwọ́ náà ṣe ń tẹ̀ síwájú, ó dá wa lójú pé Jèhófà ò ní yéé fi ẹ̀mí rẹ̀ àti ètò rẹ̀ tu àwọn èèyàn nínú, kó sì rà wọ́n lọ́wọ́.—Sáàmù :; Aísáyà :.
Agbẹnusọ fún Àwa Ẹlẹ́rìí Jèhófà:
Iná Runlé-rùnnà ní Àríwá California Àwọn panápaná ṣì ń bá iná runlérùnnà jà ní Southern California, iná yìí ti jó ibi tó lé ní ẹgbẹ̀rún lọ́nà ọgọ́rùn-ún méjì àti ààbọ̀ [,] éékà ní àwọn àgbègbè mẹ́fà bíi Los Angeles, Riverside, San Diego, Santa Barbara, àti Ventura.
Ìròyìn tá a kọ́kọ́ gbọ́ jẹ́ ká mọ̀ pé àwọn akéde ọgọ́rùn-ún mẹ́rin, àti àádọ́rin lé mẹ́rin [] ti sá kúrò nílé, wọ́n sì lọ ń gbé pẹ̀lú àwọn arákùnrin míì tàbí pẹ̀lú àwọn mọ̀lẹ́bí wọn tó ń gbé ní apá ibi tí àlááfíà wà.
Yàtọ̀ síyẹn, mẹ́fà nínú ilé àwọn arákùnrin wa ló jóná, ilé mẹ́ta míì sì bàjẹ́.
Àwọn alàgbà àti àwọn alábòójútó àyíká ń fi Ọ̀rọ̀ Ọlọ́run pèsè ìtùnú fún àwọn ará wa ti àjálù náà bá, wọ́n sì tún ń bójú tó àìní wọn nípa tara.
Gbogbo ìgbà là ń gbàdúrà fún àwọn arákùnrin àti arábìnrin wa, a sì tún fojú sọ́nà fún ìgbà tí ọ̀rọ̀ tó wà nínú Òwe : máa ní ìmúṣẹ: “Ní ti ẹni tí ń fetí sí mi, yóò máa gbé nínú ààbò, yóò sì wà láìní ìyọlẹ́nu lọ́wọ́ ìbẹ̀rùbojo ìyọnu àjálù." Agbẹnusọ fún Àwa Ẹlẹ́rìí Jèhófà: David A.
Semonian, Ọ́fíìsì Agbéròyìnjáde, +--- Ìjì Tí Wọ́n Pè Ní Lidia Jà ní Orílẹ̀-Èdè Mẹ́síkò Ìjì kan tí wọ́n pè ní Lidia jà ní Ìyawọlẹ̀ Omi Baja California lórílẹ̀-èdè Mẹ́síkò ní September .
Bó tilẹ̀ jẹ́ pé ó ti rọlẹ̀ nígbà tó fi máa di ọjọ́ Saturday, síbẹ̀ òjò tó rọ̀ pọ̀ gan-an, kò tíì sí irú ẹ̀ láti ọdún .
Ó kéré tán, èèyàn márùn-ún ló kú nínú ìjì náà.
Ẹ̀ka ọ́fíìsì àwa Ẹlẹ́rìí Jèhófà tó wà ní Mexico City fi tó wa létí pé arábìnrin Ẹlẹ́rìí kan kú, ọ̀gbàrá òjò tó ń ya mù-ún mù-ún ló gbé e lọ nígbà tó ń rìn lọ sílé.
Ọ̀gbàrá yẹn gbé àwọn mẹ́ta míì lọ, àmọ́ wọ́n rí wọn yọ nínú ẹ̀.
Láfikún sí i, ìjì náà ba ilé mẹ́jọ jẹ́ pátápátá.
Gbogbo àwọn tí àjálù yìí ṣẹlẹ̀ sí ló rí ìtọ́jú gbà látọ̀dọ̀ àwọn mọ̀lẹ́bí wọn tàbí látọ̀dọ̀ àwọn Ẹlẹ́rìí Jèhófà tó wà ládùúgbò wọn.
Ìgbìmọ̀ Olùdarí àwọn Ẹlẹ́rìí Jèhófà ló ń bójú tó ètò ìrànwọ́ nígbà àjálù láti oríléeṣẹ́ wọn, ọrẹ táwọn èèyàn fi ṣètìlẹ́yìn fún iṣẹ́ kárí ayé ni wọ́n sì ń lò.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Mexico: Gamaliel Camarillo, +--- Ìmìtìtì ilẹ̀ tó lágbára tí ìwọ̀n rẹ̀ jẹ́ .
wáyé ní àárín gbùngbùn orílẹ̀-èdè Mẹ́síkò Ní September , , ìmìtìtì ilẹ̀ tó lágbára gan-an tí ìwọ̀n rẹ̀ jẹ́ .
wáyé ní àárín gbùngbùn orílẹ̀-èdè Mẹ́síkò, ó sì pa èèyàn tó lé ní ọgọ́rùn-ún méjì [].
Ìròyìn tá a kọ́kọ́ gbọ́ láti ẹ̀ka ọ́fíìsì Central America rèé: Ó dùn wá gan-an pé ọ̀kan lára àwọn arábìnrin wa ní Mexico City kú sínú ìṣẹ̀lẹ̀ náà.
Arábìnrin kan tún wà tí a ṣì ń wá títí di báyìí lẹ́yìn tí ilé rẹ̀ wó.
Arábìnrin kan fara pa yánayàna ní ìlú kan tó ń jẹ́ Puebla, a tún gbọ pé arábìnrin míì fara gbọgbẹ́ ó sì wà nílé ìwòsàn ní State of Mexico.
A kọ́kọ́ kó ìdílé Bẹ́tẹ́lì kúrò ní ẹ̀ka ọ́fíìsì wa, àmọ́ wọ́n ti pa dà sẹ́nu iṣẹ́ báyìí.
A dúpẹ́ pé ẹnikẹ́ni ò fara pa, ọ́fíìsì náà ò sì bà jẹ́.
À ń bá a lọ láti máa gbàdúrà fún àwọn arákùnrin àtàwọn arábìnrin wa bá a ṣe ń gbé ní àkókò tó le koko yìí, ó dájú pé Jèhófà mọ “wàhálà ọkàn" wọn, á sì bójú tó wọn.—Sáàmù :.
Ohun Tó Ṣẹlẹ̀ Lẹ́yìn Ìjì Líle Hurricane Irma
Ẹ̀ka ọ́fíìsì wa ní Barbados, Dominican Republic, France, àti Amẹ́ríkà ti jẹ́ ká mọ ohun tó ń ṣẹlẹ̀ sí àwọn arákùnrin àtàwọn arábìnrin wa lẹ́yìn tí ìjì líle Hurricane Irma jà.
Ohun tí wọ́n sọ fún wa rèé: Àwọn àgbègbè ẹ̀ka ọ́fíìsì wa ní Barbados tí ìjì yìí kọlù ni—Anguilla, Antigua and Barbuda, Montserrat, Saba, St. Eustatius, St. Kitts and Nevis, àti St. Maarten (apá ibi tí wọ́n ti ń sọ èdè Dutch).
A gbọ́ pé ìjì yẹn ba nǹkan jẹ́ gan-an ní Barbuda àti St. Maarten.
Erékùṣù kékeré kan ni Barbuda, àwọn bí ẹgbẹ̀rún kan àti ọgọ́rùn-ún mẹ́jọ [,] ló gbé ibẹ̀.
Kò sí iná, omi tàbí àwọn nǹkan amáyédẹrùn míì, kódà, ká sọ pé ilé márùn-ún péré nínú ilé ọgọ́rùn-ún kan tó wà níbẹ̀ ni kò bà jẹ́, ìdí nìyí tí ìjọba fi ṣètò àbójútó pàjáwìrì fún wọn níbẹ̀.
Ìròyìn tá a gbọ́ ti jẹ́ ká mọ̀ pé wọ́n ti kó àwọn Ẹlẹ́rìí Jèhófà mọ́kànlá tó wà níbẹ̀ lọ sí erékùṣù Antigua tó wà ní ìtòsí, níbẹ̀ ni Ìgbìmọ̀ Tó Ń Ṣètò Ìrànwọ́ (DRC) ti ń bójú tó wọn.
A ò gbọ́ pé ẹnikẹ́ni fara pa nínú wọn.
Àwọn akéde bí ọgọ́rùn-ún [] méje ló ń gbé ní erékùṣù St. Martin (apá ibi tí wọ́n ti ń sọ èdè French àti Dutch).
Arábìnrin kan fara pa.
Ẹ̀ka ọ́fíìsì ti rán àwọn kan láti ẹ̀ka ọ́fíìsì tó wà ní Barbados àti France pẹ̀lú àwọn akọ́ṣẹ́mọṣẹ́ oníṣègùn lọ sí St. Martin láti lọ ran àwọn arákùnrin àti àwọn arábìnrin tó wà níbẹ̀ lọ́wọ́.
Àwọn àgbègbè ẹ̀ka ọ́fíìsì wa ní France tí ìjì yìí kọlù ni—Guadeloupe, Martinique, St. Barthelemy, àti St. Martin (apá ibi tí wọ́n ti ń sọ èdè French).
A ò gbọ́ pé ẹnikẹ́ni kú tàbí ṣèṣe ní Guadeloupe àti Martinique.
Nǹkan bàjẹ́ gan-an ní erékùṣù St. Barthelemy (orúkọ tí wọ́n ń pe St. Barts lédè French), tó fi jẹ́ pé ó fẹ́rẹ̀ẹ́ má ṣeé ṣe láti kàn sí àwọn arákùnrin wa tó wà níbẹ̀.
Àmọ́, alábòójútó àyíká kan ti sọ fún ẹ̀ka ọ́fíìsì pé àwọn akéde ọgbọ̀n [] tó wà níbẹ̀ wà ní àlááfíà, àti pé Gbọ̀ngàn Ìjọba tó wà níbẹ̀ ò fi bẹ́ẹ̀ bà jẹ́.
Ìgbìmọ̀ Tó Ń Ṣètò Ìrànwọ́ Nígbà Àjálù ti kó omi, oúnjẹ, àti àwọn nǹkan míì tí àwọn ará máa nílò láti erékùṣù Guadeloupe àti Martinique lọ fún àwọn ará wa ní erékùṣù St. Barthelemy àti St. Martin.
Gbọ̀ngàn Àpéjọ ní Guadeloupe.
Wọ́n ń ṣètò àwọn ohun tí wọ́n fẹ́ fi ṣèrànwọ́ fún àwọn tí àjálù dé bá.
Àgbègbè Ẹ̀ka ọ́fíìsì wa ní Dominican Republic.
Ìgbìmọ̀ Ẹ̀ka ti dá Ìgbìmọ̀ márùn-ún sílẹ̀ láti Ṣètò Ìrànwọ́ fún àwọn akéde ẹgbẹ̀rún lọ́nà ọgọ́rùn dín méjì [,] tó wà ní orílẹ̀-èdè yẹn.
Ṣáájú kí ìjì líle Hurricane Irma tó jà, àwọn alábòójútó àyíká sọ fún àwọn alàgbà pé kí wọ́n lọ sí ilé àwọn arákùnrin àti àwọn arábìnrin kí wọ́n lè rí i dájú pé wọn ti ṣe àwọn nǹkan tó yẹ kí wọ́n ṣe.
Wọ́n kó àwọn akéde ẹgbẹ̀rún kan ọgọ́rùn-ún méjì àti àádọ́rin lé mẹ́ta [,] tó wà ní àwọn apá ibi tí wọ́n ti rí i pé ó ṣeé ṣe kí ìjì náà ti le gan-an lọ sí ibi tó rọlẹ̀ díẹ̀, wọ́n ní kí àwọn akéde ẹgbẹ̀rún méjì àti méjìdínláàádọ́rin [,] tí ilé wọn ò lè pèsè ààbò tó yẹ kó lọ sí Gbọ̀ngàn Ìjọba, àwọn míì sì kọ́ lọ sí ọ̀dọ̀ ìdílé míì tí ilé wọn lè pèsè ààbò.
Díẹ̀ nínú àwọn Gbọ̀ngàn Ìjọba kan tí wọ́n ṣẹ̀ṣẹ̀ kọ́ fara pa díẹ̀.
Ilé àwọn ìdílé márùn-ún sì bàjẹ́.
Ní àwọn ibì kan àwọn ìjọ tó wà ní àdúgbò ti ṣètò bí wọ́n ṣe máa tún wọn ṣe, Ìgbìmọ̀ Tó Ń Ṣètò Ìrànwọ́ [DRC] sì ń ṣe bẹ́ẹ̀ ní àwọn ibòmíì.
A ò gbọ́ pé ẹnikẹ́ni kú tàbí ṣèṣe.
Àwọn àgbègbè ẹ̀ka ọ́fíìsì wa ní Amẹ́ríkà tí ìjì yìí kọlù ni—Bahamas, Florida, Georgia, Puerto Rico, Turks àti Caicos Islands, pẹ̀lú British and U.S.
Virgin Islands.
A ti jẹ́ kẹ́ ẹ gbọ́ tẹ́lẹ̀ pé arákùnrin kan àti arábìnrin kan kú.
A ò gbọ́ pé ará wa míì tún kú, àmọ́ ìròyìn tá a gbọ́ fi hàn pé àwọn arákùnrin mẹ́fà ló ti ṣèṣe àti pé àwọn ẹgbẹ̀rún mẹ́ta míì [,] ló ti sá kúrò nílé torí àjálù yẹn.
Ọ̀pọ̀lọpọ̀ àwọn arákùnrin wa ní Florida àti Georgia ló ti gba àwọn míì sí ilé wọn.
Ní Florida, àwọn tó wà ní Ọ́fíìsì àwọn atúmọ̀ èdè (RTO) ní Fort Lauderdale ti lọ sí Gbọ̀ngàn Àpéjọ West Palm Beach, ibẹ̀ ni wọ́n sì wà fún ọjọ́ mélòó kan.
Ọ̀pọ̀lọpọ̀ ọjọ́ ni kò fi sí omi, iná àti Íńtánẹ́ẹ̀tì ní Ọ́fíìsì àwọn atúmọ̀ èdè yẹn.
Gbogbo ẹ̀ ni wọ́n ti tún ṣe báyìí, gbogbo nǹkan sì ti pa dà sí bó ṣe rí tẹ́lẹ̀.
Wọ́n kó gbogbo àwọn ọmọ ilé ẹ̀kọ́ kúrò níbi tí wọ́n ti ń ṣe ilé Ilé Ẹ̀kọ́ Àwọn Alábòójútó Àyíká Àtàwọn Ìyàwó Wọn àti Ilé Ẹ̀kọ́ Àwọn Ajíhìnrere Ìjọba Ọlọ́run ní Palm Coast, Florida.
Àwọn bí ogún [] èèyàn ló ṣẹ́ kù sí ibẹ̀.
Ilé náà kò bà jẹ́ púpọ̀, bó tilẹ̀ jẹ́ pé wọn ò rí iná lò níbẹ̀.
Gbọ̀ngàn Àpéjọ Caguas, Puerto Rico.
Wọ́n ń kó àwọn ohun tí wọ́n fẹ́ fi ṣèrànwọ́ jọ.
Ẹ̀ka Tó Ń Ṣètò Ìrànwọ́ Nígbà Àjálù lábẹ́ ìdarí Ẹ̀ka Iṣẹ́ Ìsìn pẹ̀lú Ẹ̀ka Tó Ń Yàwòrán Ilé Tó sì Ń Kọ́ Ọ jọ ń ṣiṣẹ́ pọ̀ láti pèsè ìrànwọ́ tó yẹ fún àwọn arákùnrin àti arábìnrin wa.
Wọ́n ti pèsè àwọn ibùdó káàkiri Amẹ́ríkà kó bàa lè ṣeé ṣe láti pín oúnjẹ àti omi fún àwọn tí àjálù náà dé bá.
Yàtọ̀ síyẹn, Ìgbìmọ̀ Tó Ń Ṣètò Ìrànwọ́ [DRC] ní Puerto Rico ń ṣe ètò ìrànwọ́ fún àwọn ará wa tó wà ní erékùṣù yẹn.
Ní Caribbean, ó kéré tán ilé mọ́kànlélọ́gọ́ta [] ló ti bà jẹ́ nígbà tí márùnléláàádọ́ta [] míì fara pa díẹ̀.
Yàtọ̀ síyẹn, Gbọ̀ngàn Ìjọba méjì ló ti bà jẹ́ gan-an.
Omi ń ya níwájú Gbọ̀ngàn Ìjọba kan ní ìlú Turks àti Caicos.
Àwọn arákùnrin láti orílé-iṣẹ́ àti ẹ̀ka ọ́fíìsì rìnrìn àjò lọ sí Florida àti àwọn erékùṣù tí àjálù náà dé láti lọ pèsè ìrànwọ́ fún àwọn arákùnrin àti àwọn arábìnrin wa tó wà níbẹ̀.
Iṣẹ́ ti ń lọ níbẹ̀.
Gbogbo ìgbà là ń gbàdúrà fún àwọn ará wa tó wà níbi tí ìjì líle Hurricane Irma ti ṣọṣẹ́, àti gbogbo àwọn tó ń pèsè ìrànwọ́ nípa tara, tó sì ń fi Bíbélì tu àwọn arákùnrin àti àwọn arábìnrin wa nínú.—Róòmù :;  Kọ́ríńtì :, , ; :.
Agbẹnusọ fún Àwa Ẹlẹ́rìí Jèhófà: Oríléeṣẹ́: David A.
Semonian, Ọ́fíìsì Agbéròyìnjáde, +--- Àwọn Ẹlẹ́rìí Jèhófà Ti Ṣe Tán Láti Bẹ̀rẹ̀ Àtúnṣe Sáwọn Ilé Tí Ìmìtìtì Ilẹ̀ Bà jẹ́ ní Guatemala àti Mexico December  ni ìṣẹ́ ìrànwọ́ yìí bẹ̀rẹ̀, a máa ná tó mílíọ̀nù mẹ́wàá dọ́là [$ million].
A máa tún ilé tó tó ọgọ́rùn-ún márùn-ún [] àti Gbọ̀ngàn Ìjọba mẹ́rìndínlógún [] ṣe, àtàwọn ilé míì tí ìjì lílé tó wáyé lẹ́ẹ̀mejì ti bà jẹ́ ní Guatemala àti Mexico lóṣù September.
Ìgbìmọ̀ Ẹ̀ka ti Central America máa bẹ̀rẹ̀ àtúnṣe tó pọ̀ gan-an ní Guatemala àti Mexico ní December , , láti pèsè ìrànwọ́ síwájú sí i nítorí ìmìtìtì ilẹ̀ méjì tó wáyé ní oṣù September.
Gbàrà lẹ́yìn tí ìmìtìtì ilẹ̀ yẹn ti wáyé ni ẹ̀ka ọ́fíìsì ti ṣètò ìrànwọ́, wọ́n pèsè omi, oúnjẹ, oògùn àti aṣọ fáwọn arákùnrin wa tí àjálù yẹn dé bá.
Ohun míì tí wọ́n tún máa bẹ̀rẹ̀ báyìí ni bí wọ́n ṣe máa tún Gbọ̀ngàn Àpéjọ, Gbọ̀ngàn Ìjọba àti ilé àwọn arákùnrin wa kọ́.
Ní ìpínlẹ̀ Chiapas àti Oaxaca ní Mexico, àwọn arákùnrin àti arábìnrin ọgọ́rùn mẹ́fà àti àádọ́ta lé ní márùn-ún [] ni kò nílé lórí mọ́ lẹ́yìn tí ìjì líle kan wáyé ní September .
Ohun tí wọ́n gbèrò láti ṣe ni pé kí wọ́n tún ilé ọgọ́rùn mẹ́ta àti mẹ́ẹ̀ẹ́dógún [] kọ́, wọ́n sì máa tún Gbọ̀ngàn Ìjọba mẹ́ẹ̀ẹ́dógún [] kọ́.
Yàtọ̀ sáwọn yẹn, àwọn ilé tó bàjẹ́ tí wọ́n fẹ́ tún ṣe tó ẹgbẹ̀rún kan àti mọ́kàndínlógójì [,], Gbọ̀ngàn Ìjọba tó tó ọgọ́rùn kan ó lé mẹ́jọ [] àti Gbọ̀ngàn Àpéjọ mẹ́ta.
Ní Mexico City àti ní Morelos àti Puebla, àwọn arákùnrin àtàwọn arábìnrin ọgọ́rùn mẹ́rin ó lé ọgọ́ta àti mẹ́ta [] ni ìjì líle tó wáyé ní September  ba ilé wọn jẹ́.
Ilé tó tó méjìdínlọ́gọ́jọ [] ni wọ́n máa tún kọ́, wọ́n tún máa tún ilé ọgọ́rùn mẹ́fà [] ṣe, wọ́n á sì tún ṣàtúnṣe sí Gbọ̀ngàn Ìjọba mọ́kàndínlógójì [] àti Gbọ̀ngàn Àpéjọ kan.
Ìjì líle tó wáyé ní September  ní Guatemala sọ àwọn arákùnrin àti arábìnrin mẹ́rìndínlógójì [] di aláìnílé lórí.
Láàárín oṣù díẹ̀ sí i, àwọn ìránṣẹ́ ìkọ́lé àti àwọn arákùnrin tó wà ládùúgbò máa tún ilé mẹ́sàn-án àti Gbọ̀ngàn Ìjọba kan kọ́.
Wọ́n máa tún ilé ogún [] kọ́, wọ́n sì máa tún Gbọ̀ngàn Ìjọba mẹ́rin kọ́.
Ìgbìmọ̀ Ẹ̀ka sọ pé àwọn ìgbìmọ̀ tó ń bójú tó ètò ìrànwọ́ mọ́kàndínlógójì [] ló máa bójú tó iṣẹ́ yìí, ó máa ná wọn tó mílíọ̀nù mẹ́wàá owó dọ́là [$ million] iṣẹ́ náà sì máa gbà tó oṣù márùn-un sí mẹ́fà.
Àwọn ìránṣẹ́ ìkọ́lé ọgbọ̀n [] ló ti ń gbara di láti lọ sí àwọn ibi tí àjálù yẹn ti wáyé, àwọn ará tó tó ẹgbẹ̀rún kan ó dín ọgbọ̀n [] ló sì ti yọ̀ǹda ara wọn láti lọ́wọ́ sí iṣẹ́ àtúnṣe yìí.
Ó dá wa lójú pé Jèhófà máa bù kún iṣẹ́ yìí àtàwọn tó yọ̀ǹda ara wọn láti ní ìpín nínú ètò ìrànwọ́ tá a ṣe fáwọn ará wa tí àjálù yìí dé bá.— Kọ́ríńtì :.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +---
Ìròyìn láti Puerto Rico Lẹ́yìn ìjì líle Hurricane Maria Ní September , , ohun tá a gbọ́ látẹnu àwọn alábòójútó àyíká mẹ́ẹ̀ẹ́dógún [] lára àwọn alábòójútó àyíká mọ́kàndínlógún [] tó wà nílùú Puerto Rico ni pé arákùnrin wa kan ṣoṣo ló fara pa nígbà tí ìjì líle Hurricane Maria ṣọṣẹ́.
A ò tíì rí àwọn alábòójútó àyíká mẹ́rin tó kù tí wọ́n wà ní apá ìwọ̀ oorùn ìlú náà bá sọ̀rọ̀ láti mọ bí nǹkan ṣe ń lọ sí níbẹ̀.
Àwọn arákùnrin wa tó wà láwọn àyíká tó wà nítòsí ti lọ wá àwọn ọ̀kadà àtàwọn ọkọ̀ tó rọ́kú, kí wọ́n lè fi rìnrìn-àjò lọ wo àwọn ara wa tó wà ní ìwọ̀ oòrùn ìlú náà.
A ó máa bá a nìṣó láti gbàdúrà fún àwọn arákùnrin àti arábìnrin wa ọ̀wọ́n yìí.—Jákọ́bù :.
Agbenusọ fún àwa Ẹlẹ́rìí Jèhófà: David A.
Semonian, Ọ́fíìsì Agbéròyìnjáde, +--- Iná Tó Tíì Pààyàn Jù Lọ ní Portugal Ojú ọjọ́ tó ń gbóná kọjá sísọ àti ọ̀gbẹlẹ̀ tó lágbára ti yọrí sí iná lórílẹ̀-èdè Portugal, tọ̀tẹ̀ yìí ló sì tíì pààyàn jù lórílẹ̀-èdè náà.
Lóṣù June, èèyàn mẹ́rìnlélọ́gọ́ta [] ló kú, èèyàn márùndínláàádọ́ta [] ló sì kú lóṣù October.
Ní àárín oṣù October, ìgbà ọgọ́rùn-ún márùn-ún ó lé mẹ́tàlélógún [] ni iná ṣẹ́ yọ.
Àjọ Tó Ń Bójú Tó Ọ̀rọ̀ Pàjáwìrì lábẹ́ ìdarí Ìgbìmọ̀ Ilẹ̀ Yúróòpù sọ pé, lọ́dún yìí, ó ti fẹ́rẹ̀ẹ́ tó mílíọ̀nù kan ààbọ̀ eékà ilẹ̀ tí iná ti jó, ó fi ìlọ́po mẹ́fà ju iye ilẹ̀ tó sábà máa ń jóná lórílẹ̀-èdè náà tẹ́lẹ̀, ìyẹn ẹgbẹ̀rún lọ́nà igba ó lé márùn-ún [,] eékà ilẹ̀ Ẹ̀ka ọ́fíìsì àwọn Ẹlẹ́rìí Jèhófà lórílẹ̀-èdè Portugal ròyìn pé iná náà gbẹ̀mí ọ̀kan nínú àwọn ará wa àti ìbátan rẹ̀ ọlọ́dún mẹ́rin.
Iná ọ̀hún tún ba ilé àwọn ará wa kan jẹ́, ó tiẹ̀ ba àwọn kan jẹ́ kọjá àtúnṣe, títí kan ilẹ̀ oko wọn àtàwọn irinṣẹ́ wọn, kódà, ó pa lára ẹran ọ̀sìn wọn.
Àwọn ará lọ́kùnrin lóbìnrin ti ń ṣiṣẹ́ kára láti ran ara wọn lọ́wọ́ kí wọ́n lè palẹ̀ àwọn ohun tí iná jó mọ́, kí wọ́n sì gbé àwọn igi tó ti jóná àtàwọn ìdọ̀tí míì kúrò.
A ṣètò Ìgbìmọ̀ Tó Ń Ṣètò Ìrànwọ́ Nígbà Àjálù sí àgbègbè náà kí wọ́n lè ṣèrànwọ́ fún àwọn tí àjálù ṣẹlẹ̀ sí.
Bákan náà, méjì lára Ìgbìmọ̀ Ẹ̀ka lórílẹ̀-èdè Portugal dara pọ̀ mọ́ àwọn alábòójútó àyíká àtàwọn alàgbà ìjọ láti máa bẹ àwọn ará wa lọ́kùnrin lóbìnrin wò kí wọ́n lè fún wọn níṣìírí.
Àdúrà wa ni pé kí Jèhófà túbọ̀ jẹ́ ká máa fìfẹ́ ti àwọn ará wa ní Portugal lẹ́yìn, kó sì máa tù wọ́n nínú kí wọ́n lè bọ́ nínú ìṣòro tí iná ọ̀gbálẹ̀-gbáràwé yìí dá sílẹ̀.—Sáàmù :.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +---
Àwọn Ẹlẹ́rìí Jèhófà Tó Wà ní Amẹ́ríkà Ń Bá Ìgbòkègbodò Wọn Nìṣó Lẹ́yìn Ìjì Líle Hurricane Harvey
Àfikún ìsọfúnni: Ó dùn wá gan-an pé ìjì líle Hurricane Harvey pa arábìnrin wa kan tó jẹ́ àgbàlagbà.
NEW YORK—Lọ́jọ́ Friday, August , , ìjì runlérùnnà kan tí wọ́n ń pè ní Hurricane Harvey ṣọṣẹ́ lágbègbè Rockport, Texas, tó wà létíkun.
Nígbà tó máa fi di ọjọ́ Sunday, ìjì náà ti rọlẹ̀ díẹ̀, àmọ́ ó ṣì ń ṣọṣẹ́ lọ láwọn ibì kan ní Texas títí di ọjọ́ Wednesday, August .
Ẹ̀ka ọ́fíìsì àwa Ẹlẹ́rìí Jèhófà tó wà lórílẹ̀-èdè Amẹ́ríkà ti ṣèwádìí láti mọ bí ìṣẹ̀lẹ̀ náà ṣe nípa tó lórí àwọn arákùnrin àti arábìnrin wa.
Nǹkan bí , àwọn Ẹlẹ́rìí Jèhófà ni ìjì líle náà ṣàkóbá fún.
Kò sí arákùnrin tàbí arábìnrin wa kankan tó kú sínú ìṣẹ̀lẹ̀ yìí, àmọ́ àwọn mẹ́sàn-án ló fara pa, àwọn márùn-ún sì ń gba ìtọ́jú nílé ìwòsàn.
Àwọn Ẹlẹ́rìí Jèhófà tí iye wọn jẹ́ , ni ìṣẹ̀lẹ̀ yìí ti sọ di aláìnílé lórí.
Ilé àwọn ará wa tí ó tó  ni ìjì yẹn bà jẹ́ gan-an; láfikún síyẹn, ilé àwọn ará wa míì tí iye rẹ̀ jẹ́ , ló tún bà jẹ́.
Àwọn alábòójútó àyíká tó wà ní ìlú Austin, Dallas, àti San Antonio ló ń ṣe kòkáárí bí àwọn tí ìṣẹ̀lẹ̀ yìí ṣàkóbá fún ṣe máa rí ìrànwọ́ gbà.
Ọ̀pọ̀ àwọn ará wa tó wà láwọn ìlú yìí ló gba àwọn ará tó wá láti Houston àti Texas Gulf Coast tí ilé wọn bà jẹ́ sílé.
Àwọn ará wa míì fi òbítíbitì oúnjẹ ránṣẹ́, wọ́n tún fi omi àtàwọn nǹkan míì tó ṣe pàtàkì ṣètìlẹ́yìn fáwọn tí ìṣẹ̀lẹ̀ náà ṣàkóbá fún.—Òwe :; Hébérù :, .
Àwọn alábòójútó àyíká jẹ́ ká mọ̀ pé gbogbo àwọn ìjọ tó wà láwọn ìlú náà ló ti bẹ̀rẹ̀ sí í bá àwọn ìgbòkègbodò tẹ̀mí wọn nìṣó.
Àwọn tó wà nínú Ìgbìmọ̀ Ẹ̀ka ọ́fíìsì wa lóríllẹ̀-èdè Amẹ́ríkà ti ń ṣètò bí wọ́n ṣe máa lọ ṣèbẹ̀wò sáwọn àgbègbè tí ìjì náà ti ṣọṣẹ́ kí wọ́n lè tù wọ́n nínú, kí wọ́n sì ṣètìlẹ́yìn tó bá yẹ fún wọn.
David A.
Semonian tó jẹ́ agbẹnusọ fún àwa Ẹlẹ́rìí Jèhófà sọ pé: “A bá àwọn tí ìjì líle Harvey ṣàkóbá fún kẹ́dùn gan-an ni, a sì tún dúpẹ́ lọ́wọ́ gbogbo àwọn tó yọ̀ǹda ara wọn láti ṣèrànwọ́ lẹ́yìn tí ìṣẹ̀lẹ̀ náà wáyé.
À ń gbàdúrà fún àwọn arákùnrin àti arábìnrin wa tí ìṣẹ̀lẹ̀ yìí ṣàkóbá fún.
A tún ń rọ̀ wọ́n pé kí wọ́n máa bá a nìṣọ́ láti gbẹ́kẹ̀ lé Jèhófà, Ọlọ́run ìfẹ́."—Sáàmù :, ; Aísáyà :; :.
Agbẹnusọ fún Àwa Ẹlẹ́rìí Jèhófà:
Yìnyín Ya ní Àárín Gbùngbùn Ítálì, Ó sì Pa Àwọn Èèyàn Ní Wednesday, January  àjálù ńlá kan wáyé ní àgbègbè Abruzzo, ní àárín gbùngbùn orílẹ̀-èdè Ítálì.
Yìnyín ya bo òtẹ́ẹ̀lì kan mọ́lẹ̀, níbi táwọn èèyàn ti ń gbafẹ́, ó sì tó ọgbọ̀n [] èèyàn tó wà nínú òtẹ́ẹ̀lì náà.
Àgbègbè yìí kan náà ni ìmìtìtì ilẹ̀ tó le gan-an ti wáyé lóṣù August, ọdún tó kọjá.
Kí yìnyín yẹn tó ya, ìmìtìtì ilẹ̀ tó le ti kọ́kọ́ wáyé lẹ́ẹ̀mẹ́rin lágbègbè yẹn, ọjọ́ kan náà sì ni mẹ́rẹ̀ẹ̀rin ṣẹlẹ̀.
Láti ọ̀sẹ̀ kan ṣáájú ìgbà yẹn sì ni òjò yìnyín ti ń rọ̀ gidigidi, irú ẹ̀ kì í sì í sábà ṣẹlẹ̀ tẹ́lẹ̀.
Òjò yìnyín yẹn ń mú kó túbọ̀ nira láti gbẹ̀mí àwọn èèyàn là níbi tí àjálù yìí ti wáyé, ọ̀pọ̀ ìlú ló sì wà ní àdádó, tí wọn ò ní iná mànàmáná.
Ìròyìn tá a gbọ́ látọ̀dọ̀ ẹ̀ka ọ́fíìsì àwọn Ẹlẹ́rìí Jèhófà lórílẹ̀-èdè Ítálì ni pé Ẹlẹ́rìí Jèhófà kankan ò kú, ìkankan nínú wọn ò sì fara pa yánnayànna.
Àmọ́ wọ́n ń sapá láti kàn sí ìdílé àwọn Ẹlẹ́rìí Jèhófà tó wà níbi tí àjálù náà ti rinlẹ̀ jù, ìyẹn níbi tí ìmìtìtì ilẹ̀ ti wáyé, tí òjò yìnyín sì ti rọ àrọ̀ọ̀rọ̀dá.
Àwọn Ẹlẹ́rìí tó jẹ́ alàgbà lágbègbè yẹn ti ń fún àwọn èèyàn lóúnjẹ, omi, igi ìdáná àtàwọn nǹkan pàtàkì míì tí wọ́n nílò.
Ẹ̀ka ọ́fíìsì àwọn Ẹlẹ́rìí Jèhófà ń bójú tó ọ̀rọ̀ náà, wọ́n sì ń pèsè ìrànwọ́ táwọn èèyàn nílò láfikún sí èyí táwọn alàgbà ń ṣe.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Ítálì: Christian Di Blasio, +--
ORÍLẸ̀-ÈDÈ AMẸ́RÍKÀ Àwọn Ẹlẹ́rìí Jèhófà Gba Àmì Ẹ̀yẹ Pàtàkì Torí Wọn Ò Ṣe Ohun Tó Ń Ba Àyíká Jẹ́ Níbi Ilé tí Wọ́n Kọ́ ÌLÚ NEW YORK—Àwọn èèyàn mọ àwọn Ẹlẹ́rìí Jèhófà mọ́ iṣẹ́ ìkọ́nilẹ́kọ̀ọ́ Bíbélì tí wọ́n ń ṣe kárí ayé, àmọ́ wọ́n tún ti ń mọ̀ wọ́n mọ́ iṣẹ́ ìkọ́lé tí wọ́n ń ṣe, tí wọn kì í tí ṣe ohun tó máa ba àyíká jẹ́.
Ilé tuntun méjì tí àwọn Ẹlẹ́rìí kọ́ sí Wallkill, nílùú New York, tó jẹ́ ti ẹ̀ka ọ́fíìsì wọn lórílẹ̀-èdè Amẹ́ríkà gba àmì ẹ̀yẹ látọ̀dọ̀ iléeṣẹ́ Green Building Initiative (tí wọ́n ń pè ní GBI).
Àwọn ilé náà ni: Ilé Gbígbé F tó wà ní Watchtower Farms, tí wọ́n kọ́ parí ní òpin ọdún , àti ilé táwọn Ọ́fíìsì iléeṣẹ́ Watchtower wà ní Wallkill, tí wọ́n kọ́ parí lọ́dún .
Ilé méjèèjì ló gba àmì ẹ̀yẹ Green Globes mẹ́rin, àmì ẹ̀yẹ tó sì ga jù nìyẹn.
Ilé táwọn Ọ́fíìsì Iléeṣẹ́ Watchtower wà Shaina Sullivan, tó jẹ́ Olùdarí Ètò Káràkátà ní iléeṣẹ́ GBI sọ pé: “Kárí ayé, tá a bá kó ọgọ́rùn-ún [] ilé tí iléeṣẹ́ wa ti yẹ̀ wò jọ, ilé tó gba àmì ẹ̀yẹ Green Globes mẹ́rin nínú wọn ò tó mẹ́rin." Ìyáàfin Sullivan fi kún un pé ilé táwọn Ọ́fíìsì iléeṣẹ́ Watchtower wà ní Wallkill “ni ilé àkọ́kọ́ tí kì í ṣe ilé gbígbé tó máa gba àmì ẹ̀yẹ yìí." Jenna Middaugh tó jẹ́ Olùdarí Iṣẹ́ Ìkọ́lé ní iléeṣẹ́ GBI, sọ pé: “Nínú ilé mẹ́tàlélógún [tó wà lórílẹ̀-èdè Amẹ́ríkà] tó ti gba àmì ẹ̀yẹ Green Globes mẹ́rin látọdún , ilé táwọn Ọ́fíìsì iléeṣẹ́ Watchtower wà ní Wallkill ló gba máàkì tó pọ̀ jù." Ilé Gbígbé F ní Watchtower Farms Àmì ẹ̀yẹ Green Globes máa ń mówó wọlé fún iléeṣẹ́ GBI, kí wọ́n sì tó lè fún ilé kan ní àmì ẹ̀yẹ yìí, wọ́n máa lọ wo ilé náà bóyá wọn ò ṣe ohun tó ń pa àyíká lára níbẹ̀, wọ́n á wá rán àwọn míì lọ wò ó káwọn náà lè jẹ́rìí sí i.
Ilé tó máa gba àmì ẹ̀yẹ Green Globes gbọ́dọ̀ jẹ́ èyí tí wọn ò ṣe ohun tó ń ba àyíká jẹ́ níbẹ̀, ní ti pé wọn ò ní máa fi omi ṣòfò níbẹ̀ lọ́nàkọnà, wọ́n á máa ṣọ́ iná lò, wọ́n á máa yẹra fún àwọn ohun táá máa tú èéfín sínú afẹ́fẹ́, wọ́n á máa lo àwọn ohun tí kò ní máa ba àwọn nǹkan àmúṣọrọ̀ jẹ́, wọn ò sì ní jẹ́ kí ohun tó máa ṣàkóbá fún ìlera wà nínú ilé náà.
Àwọn ohun èlò yìí máa ń fa agbára oòrùn, ibẹ̀ sì ni wọ́n ti ń fa ìdá mẹ́wàá iná tí wọ́n ń lò ní ilé táwọn Ọ́fíìsì iléeṣẹ́ Watchtower wà.
Ara ohun tó mú kí ilé náà gba àmì ẹ̀yẹ nìyẹn.
David Bean, tó ń bójú tó àwọn ilé tó jẹ́ ti ẹ̀ka ọ́fíìsì àwọn Ẹlẹ́rìí Jèhófà lórílẹ̀-èdè Amẹ́ríkà àti ohun tó ń lọ láyìíká ibẹ̀ sọ pé: “Àwọn àmì ẹ̀yẹ tí wọ́n fún wa yìí jẹ́rìí sí i pé iṣẹ́ tó péye, tó sì pójú owó la máa ń fẹ́ ṣe ní gbogbo ilé wa tá à ń kọ́.
A tún fẹ́ kí oríléeṣẹ́ wa tuntun tá à ń kọ́ sí Warwick, nílùú New York náà gba àmì ẹ̀yẹ Green Globes." Wọ́n ń gbin koríko sórí òrùlé yìí, ó wà lára ohun tó fi hàn pé àwọn Ẹlẹ́rìí ò fẹ́ ṣohun tó máa ba àyíká jẹ́ ní oríléeṣẹ́ wọn tuntun ní Warwick, nílùú New York.
Zeny St. Jean, tó ń darí iṣẹ́ ìkọ́lé táwọn Ẹlẹ́rìí Jèhófà ń ṣe kárí ayé láti oríléeṣẹ́ wọn sọ pé: “Bá a ṣe túbọ̀ máa kọ́ àwọn èèyàn lẹ́kọ̀ọ́ Bíbélì ló jẹ wá lógún jù, àmọ́ àwọn àmì ẹ̀yẹ tá a rí gbà yìí múnú wa dùn torí ó fi hàn pé àwọn akọ́ṣẹ́mọṣẹ́ náà rí i pé à ń gbìyànjú láti má ṣe ohun tó máa pa àyíká lára ní àwọn ilé tá à ń kọ́ kárí ayé, ẹ̀rí ọkàn wa ni ò sì jẹ́ ká ṣe bẹ́ẹ̀." Agbẹnusọ fún Àwa Ẹlẹ́rìí Jèhófà: Kárí Ayé: J. R. Brown, Ọ́fíìsì Agbéròyìnjáde, tel.
ÌRÒYÌN Àwọn Ẹlẹ́rìí Jèhófà Gba Àmì Ẹ̀yẹ Pàtàkì Torí Wọn Ò Ṣe Ohun Tó Ń Ba Àyíká Jẹ́ Níbi Ilé tí Wọ́n Kọ́ Yorùbá
Àwọn Ẹlẹ́rìí Jèhófà Tún Àwọn Ilé Kọ́ Lẹ́yìn Tí Ìjì Super Typhoon Nock-Ten Jà ÌLÚ MANILA, ní Philippines—Àwọn Ẹlẹ́rìí Jèhófà lórílẹ̀-èdè Philippines ti bẹ̀rẹ̀ iṣẹ́ ńlá lórí ṣíṣètò ìrànwọ́ láti tún àwọn ilé tó bà jẹ́ ṣe nígbà tí ìjì líle Super Typhoon Nock-Ten (táwọn aráàlú ń pè ní “Nina") jà, kí wọ́n sì tún àwọn ilé tó bà jẹ́ kọjá àtúnṣe kọ́.
Jason Dotimas (lápá òsì) àti Bethel Alvarez (lápá ọ̀tún), Ẹlẹ́rìí Jèhófà tó ń ṣiṣẹ́ ìkọ́lé ni wọ́n.
Wọ́n ń tún Gbọ̀ngàn Ìjọba tó wà nílùú Polangui, ní Philippines, kọ́.
Ìrìn àjò tó lé ní ọgọ́rùn-ún mẹ́fà ó lé àádọ́ta [] kìlómítà ni wọ́n rìn láti wá ṣèrànwọ́ lẹ́nu iṣẹ́ yìí.
Ní December , , ìjì Nock-Ten jà ní àgbègbè Bicol lórílẹ̀-èdè náà, ìjì ọ̀hún le gan-an, ó runlé rùnnà.
Ìròyìn tá a gbọ́ ni pé ìjì náà pa èèyàn mẹ́wàá, ilé tó sì bà jẹ́ lé ní ẹgbẹ̀rún lọ́nà ọgọ́rùn-ún mẹ́ta àti àádọ́rùn-ún [,].
Bó tiẹ̀ jẹ́ pé Ẹlẹ́rìí Jèhófà kankan ò kú lágbègbè yẹn, ìkankan nínú wọn ò sì fara pa yánnayànna, ilé àwọn Ẹlẹ́rìí tó lé ní ọgọ́rùn-ún mẹ́ta [] àti ibi mẹ́rìnlélógún [] tí wọ́n ti ń jọ́sìn (ìyẹn Gbọ̀ngàn Ìjọba) ló bà jẹ́, ṣe làwọn kan tiẹ̀ bà jẹ́ kọjá àtúnṣe.
Ẹ̀ka ọ́fíìsì àwọn Ẹlẹ́rìí Jèhófà tó wà lórílẹ̀-èdè Philippines ti wá ṣètò ìgbìmọ̀ tó ń ṣètò ìrànwọ́ nígbà àjálù sílùú Naga, kí wọ́n lè ran àwọn Ẹlẹ́rìí tí àjálù yìí ṣẹlẹ̀ sí ìdílé wọn lọ́wọ́.
Dean Jacek, tó jẹ́ agbẹnusọ àwọn Ẹlẹ́rìí Jèhófà lórílẹ̀-èdè Philippines sọ pé, “Látìgbà tá a ti bẹ̀rẹ̀ iṣẹ́ ìrànwọ́ yìí, àwọn ará wa tó yọ̀ǹda ara wọn ti bá wa tún ilé àwọn ará wa tó jẹ́ igba àti mọ́kànléláàádọ́rin [] ṣe, wọ́n sì ti tún Gbọ̀ngàn Ìjọba méjìlélógún [] ṣe.
Àwọn ará wa tó ń ṣiṣẹ́ ìkọ́lé yìí á ṣì máa báṣẹ́ lọ lórí ilé méjìdínlógójì [] àti Gbọ̀ngàn Ìjọba méjì tó ṣẹ́ kù, a ní in lọ́kàn pé kó parí títí ìparí oṣù April ." Àwọn ilé tí wọ́n tún kọ́ rèé.
Tí wọ́n bá ti ṣe ògiri ilé kan sílẹ̀, tí wọ́n sì de òrùlé látilẹ̀, wọ́n á kàn gbé e nà ró ni.
Wọ́n lè fi ọjọ́ mẹ́fà kọ́ ilé kan tán.
Ìgbìmọ̀ Olùdarí àwa Ẹlẹ́rìí Jèhófà ló ń bójú tó iṣẹ́ tá à ń ṣe kárí ayé, títí kan ṣíṣètò ìrànwọ́ nígbà àjálù, ohun táwọn èèyàn fi ṣètọrẹ ni wọ́n sì ń lò.
Nínú àwọn Ẹlẹ́rìí Jèhófà tó lé ní mílíọ̀nù mẹ́jọ kárí ayé, àwọn tó lé ní ẹgbẹ̀rún lọ́nà igba ó lé mẹ́sàn-án [,] ló wà lórílẹ̀-èdè Philippines.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Philippines: Dean Jacek, +---
Ìjì Líle Tó Ṣọṣẹ́ Gan-an Wáyé ní Central America Ní November , , ìjì líle tí wọ́n pè ní Hurricane Otto jà, ó rọ òjò àrọ̀ọ̀rọ̀dá, omi yalé, ó sì mú kí yẹ̀pẹ̀ àti òkè ya lulẹ̀ lórílẹ̀-èdè Costa Rica, Nikarágúà àti Panama, débi pé ó ba nǹkan jẹ́ gan-an.
Èyí mú kí ọ̀pọ̀ èèyàn kó kúrò nílùú.
Ìròyìn tá a kọ́kọ́ gbọ́ ni pé Ẹlẹ́rìí Jèhófà kankan ò kú, wọn ò sì fara pa lórílẹ̀-èdè Costa Rica àti Nikarágúà.
Àmọ́ ó bani nínú jẹ́ pé, lórílẹ̀-èdè Panama, Ẹlẹ́rìí Jèhófà kan fara pa, tọkọtaya kan tí wọ́n jẹ́ Ẹlẹ́rìí Jèhófà sì kú nígbà tí òkè ya.
Àwọn Ẹlẹ́rìí Jèhófà ti ṣètò bí wọ́n ṣe máa fi ọ̀rọ̀ Ọlọ́run tu àwọn tí àjálù ṣẹlẹ̀ sí nínú, kí wọ́n sì pèsè àwọn ohun tí wọ́n nílò fún wọn.
Láti oríléeṣẹ́ wa ní New York ni Ìgbìmọ̀ Olùdarí àwa Ẹlẹ́rìí Jèhófà ti ń bójú tó ọ̀rọ̀ yìí.
Àwọn ni wọ́n máa fún àwọn ìgbìmọ̀ tó ń ṣèrànwọ́ nígbà àjálù tó wà láwọn àgbègbè yẹn láṣẹ láti lò lára owó táwọn èèyàn fi ṣètọrẹ fún iṣẹ́ ìwàásù tá à ń ṣe kárí ayé.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, --- Costa Rica: Pedro José Novoa Vargas, -- Nikarágúà: Guillermo José Ponce Espinoza, -- Panama: Dario Fernando De Souza, -- Fídíò Kan Jáde Lórí Bí Àwọn Aláṣẹ ní Rọ́ṣíà Ṣe Ya Wọ Ibi Táwọn Ẹlẹ́rìí Ti Ń Ṣèpàdé ní Ìrọwọ́rọsẹ̀ NEW YORK—Fídíò kan ṣẹ̀ṣẹ̀ jáde lórí ìkànnì glavny.tv, látọ̀dọ̀ iléeṣẹ́ ìròyìn tó ń gbéròyìn ohun tó ń ṣẹlẹ̀ láwọn ìlú tó wà ní ibi tí ìjọba orílẹ̀-èdè Rọ́ṣíà fìkàlẹ̀ sí.
Fídíò yẹn dá lórí ohun tó ṣẹlẹ̀ ní May , , táwọn ọlọ́pàá ilẹ̀ Rọ́ṣíà kan àtàwọn Ẹ̀ṣọ́ Aláàbò Ìjọba ti ya wọ ibi táwọn Ẹlẹ́rìí Jèhófà ti ń ṣèpàdé ní ìrọwọ́rọsẹ̀ nílùú Oryol, ní Rọ́ṣíà.
Ní May , , àwọn aláṣẹ orílẹ̀-èdè Rọ́ṣíà tó dira ogun ya wọ ibi táwọn Ẹlẹ́rìí Jèhófà ti ń ṣèpàdé ní ìrọwọ́rọsẹ̀ nílùú Oryol, ní Rọ́ṣíà.
A rí Dennis Christensen tó jẹ́ ọmọ ilẹ̀ Denmark nínú fídíò yẹn, tó rọra ń bá àwọn aláṣẹ sọ̀rọ̀.
Ọjọ́ táwọn agbófinró wá yẹn ni wọ́n ti mú un, wọ́n sì ti tì ímọ́lé di ọjọ́ tí wọ́n máa gbọ́ ẹjọ́ rẹ̀.
Dennis Christensen tó jẹ́ ọmọ ilẹ̀ Denmark nìyẹn, tó ń bá àwọn aláṣẹ sọ̀rọ̀.
Alàgbà ni nínú ìjọ, àwọn Ẹ̀ṣọ́ Aláàbò Ìjọba sì ti fi sí àtìmọ́lé láti May , .
David A.
Semonian, tó jẹ́ agbẹnusọ àwọn Ẹlẹ́rìí Jèhófà ní oríléeṣẹ́ wọn sọ pé: “Fídíò yìí jẹ́ kó ṣe kedere pé èèyàn àlàáfíà làwọn Ẹlẹ́rìí Jèhófà, bí wọ́n sì ṣe máa ń ṣe nìyẹn kódà tí àwọn aláṣẹ bá ń dẹ́rù bà wọ́n, tí wọ́n sì ń kó wọn láyà jẹ kí wọ́n lè dí wọn lọ́wọ́ lásìkò tí wọ́n bá ń sọ̀rọ̀ nípa Bíbélì.
Gbogbo bí àwọn aláṣẹ ò ṣe jẹ́ káwọn Ẹlẹ́rìí Jèhófà rímú mí yìí ò lè dáwọ́ dúró, àfi tí Ilé Ẹjọ́ Gíga Jù Lọ lórílẹ̀-èdè Rọ́ṣíà bá yí ẹjọ́ tí kò tọ́ tí wọ́n dá fún àwọn Ẹlẹ́rìí Jèhófà pa dà.
Ọ̀rọ̀ Dennis Christensen tó jẹ́ arákùnrin wa náà tún ń ká wa lára gan-an.
Wọn ò jẹ́ kí ìyàwó ẹ̀ wá kí i, wọn ò sì jẹ́ kó pè é lórí fóònù.
À ń retí pé láìpẹ́, wọ́n á dá a sílẹ̀ ní àtìmọ́lé tí wọ́n fi sí láìtọ́ yìí." Agbẹnusọ fún Àwa Ẹlẹ́rìí Jèhófà: David A.
Semonian, Ọ́fíìsì Agbéròyìnjáde, +---
Ìjọba Orílẹ̀-èdè Rọ́ṣíà Fẹ́ Ṣe Ohun tí Ò Ṣẹlẹ̀ Rí, Wọ́n Fẹ́ Ti Ẹ̀ka Ọ́fíìsì Àwọn Ẹlẹ́rìí Jèhófà Lórílẹ̀-èdè Náà Pa ÌLÚ ST. PETERSBURG, orílẹ̀-èdè Rọ́ṣíà—Ìjọba orílẹ̀-èdè Rọ́ṣíà fẹ́ ṣe ohun tí ò ṣẹlẹ̀ rí, wọ́n ń halẹ̀ pé àwọn máa ti Ẹ̀ka Ọ́fíìsì Tó Ń Bójú Tó Iṣẹ́ Àwa Ẹlẹ́rìí Jèhófà ní Rọ́ṣíà pa.
Ní March , , Agbẹjọ́rò Àgbà lórílẹ̀-èdè Rọ́ṣíà kọ lẹ́tà láti kìlọ̀ pé tí ẹ̀ka ọ́fíìsì wa ò bá wá nǹkan ṣe sí “ẹrù òfin" tí ìjọba kà sí ti “agbawèrèmẹ́sìn" láàárín oṣù méjì, “wọ́n máa ti ẹ̀ka ọ́fíìsì tó ń bójú tó iṣẹ́ wa pa." Yaroslav Sivulskiy, tó jẹ́ agbẹnusọ àwọn Ẹlẹ́rìí Jèhófà ní Rọ́ṣíà sọ pé: “Kì í ṣe ẹ̀ka ọ́fíìsì wa nìkan ni ìgbésẹ̀ yìí máa kàn, wọ́n á tún gbẹ́sẹ̀ lé gbogbo ohun tá a ní, wọ́n á wá fòfin de ẹ̀sìn àwa Ẹlẹ́rìí Jèhófà jákèjádò Rọ́ṣíà." Ẹ̀ka Ọ́fíìsì Tó Ń Bójú Tó Iṣẹ́ Àwa Ẹlẹ́rìí Jèhófà ní Rọ́ṣíà.
Ìgbà tí ẹ̀sìn àwa Ẹlẹ́rìí Jèhófà máa pé ọdún mẹ́ẹ̀ẹ́dọ́gbọ̀n nílẹ̀ Rọ́ṣíà tá a ti kọ́kọ́ forúkọ ẹ̀sìn wa sílẹ̀ lábẹ́ òfin ni wọ́n fẹ́ ti ẹ̀ka ọ́fíìsì wa yìí, torí March ,  la kọ́kọ́ forúkọ Ẹ̀ka Ọ́fíìsì Tó Ń Bójú Tó Iṣẹ́ Wa sílẹ̀ lábẹ́ òfin, a sì tún ìforúkọsílẹ̀ náà ṣe ní April , .
Ṣe ni ìjọba tún gbé tuntun dé lórí bí wọ́n ṣe ń fínná mọ́ àwa Ẹlẹ́rìí Jèhófà pẹ̀lú ìhàlẹ̀ tí wọ́n ń ṣe pé àwọn máa ti ẹ̀ka ọ́fíìsì àwọn Ẹlẹ́rìí Jèhófà tó wà ní abúlé Solnechnoye, nǹkan bíi máìlì mẹ́ẹ̀ẹ́dọ́gbọ̀n () lápá àríwá ìlú St. Petersburg lórílẹ̀-èdè Rọ́ṣíà.
Lọ́dún tó kọjá, ìjọba orílẹ̀-èdè Rọ́ṣíà fòfin de àwọn Ẹlẹ́rìí Jèhófà pé wọn ò gbọ́dọ̀ kó ìtẹ̀jáde wọn wọ orílẹ̀-èdè náà, títí kan Bíbélì lédè ilẹ̀ Rọ́ṣíà, wọ́n sì fòfin de ìkànnì àwọn Ẹlẹ́rìí Jèhófà, ìyẹn jw.org.
Bẹ́ẹ̀, Rọ́ṣíà nìkan ni orílẹ̀-èdè tó fòfin de ìkànnì yìí ní gbogbo ayé.
Ọ̀gbẹ́ni Sivulskiy sọ pé, “Àṣìlò òfin ló mú kí wọ́n máa fẹ̀sùn agbawèrèmẹ́sìn kan àwọn Ẹlẹ́rìí Jèhófà lórílẹ̀-èdè Rọ́ṣíà.
Àwa Ẹlẹ́rìí Jèhófà ò sì gbà bẹ́ẹ̀.
A fẹ́ máa ṣe ìjọsìn wa ní ìrọwọ́rọsẹ̀, ká sì máa kọ́ni lẹ́kọ̀ọ́ Bíbélì láìsí ìdíwọ́ bá a ṣe ń ṣe láti ọdún márùndínláàádóje () sẹ́yìn lórílẹ̀-èdè Rọ́ṣíà." Ìjọba ilẹ̀ Rọ́ṣíà ò yé fínná mọ́ àwọn Ẹlẹ́rìí Jèhófà, ohun tó sì sábà ń fà á ni bí ìjọba àti Ṣọ́ọ̀ṣì Ọ́tọ́dọ́ọ̀sì ilẹ̀ Rọ́ṣíà ṣe lẹ̀dí àpò pọ̀.
Àwọn oníròyìn kárí ayé jábọ̀ lórí ọ̀rọ̀ yìí pé ohun tí ìwé ìròyìn The New York Times pè ní “àjọṣe tímọ́tímọ́ tó wà láàárín ìjọba àti Ṣọ́ọ̀ṣì Ọ́tọ́dọ́ọ̀sì ilẹ̀ Rọ́ṣíà," ló dà bíi pé ó ń rúná sí bí ìjọba ṣe ń fínná mọ́ àwọn Ẹlẹ́rìí Jèhófà, tí wọ́n sì ń fi òfin ká àwọn àtàwọn ẹ̀sìn kéékèèké míì nílẹ̀ Rọ́ṣíà lọ́wọ́ kò.
Iléeṣẹ́ ìròyìn Associated Press jábọ̀ pé ìgbésẹ̀ tí ìjọba “ń gbé nípa àwọn Ẹlẹ́rìí Jèhófà lórílẹ̀-èdè Rọ́ṣíà tún dẹ́rù ba àwọn ajàfẹ́tọ̀ọ́ ọmọnìyàn lórí ọ̀rọ̀ ẹ̀sìn." Ìròyìn láti iléeṣẹ́ Reuters fi hàn pé “àwọn Ẹlẹ́rìí Jèhófà àti ọ̀pọ̀ àwọn míì tí ìjọba ilẹ̀ Rọ́ṣíà ń fòfin dè pé wọ́n jẹ́ agbawèrèmẹ́sìn" ni wọ́n ń firú ìyà yìí jẹ.
Ní December , ìwé ìròyìn The Independent sọ pé ìdí tí ìjọba ilẹ̀ Rọ́ṣíà fi ṣòfin náà ni kí wọ́n lè “dènà àwọn apániláyà àtàwọn tó ń hùwà ipá torí wọ́n ń fẹ́ òmìnira lójú méjèèjì." Àmọ́ bí ìwé ìròyìnThe Huffington Post  ṣe sọ ní March , , wọ́n ti wá ń lo òfin yìí “láti fẹ̀sùn kan àwọn ẹlẹ́sìn àlàáfíà," bíi tàwọn Ẹlẹ́rìí Jèhófà.
Bó tiẹ̀ jẹ́ pé àwọn Ẹlẹ́rìí Jèhófà ti ń sapá kí àwọn ilé ẹjọ́ lórílẹ̀-èdè náà àti Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù lé bá wọn wá nǹkan ṣe sí i, ìwé ìròyìn The Moscow Times tó jáde ní March ,  sọ pé ìjọba ilẹ̀ Rọ́ṣíà ti ṣòfin tuntun “tó fún àwọn ilé ẹjọ́ tó wà lórílẹ̀-èdè Rọ́ṣíà lẹ́tọ̀ọ́ láti gbá ìpinnu tí àwọn ilé ẹjọ́ àgbáyé ṣe dà nù." Àwọn àlejò tó wá sí Ẹ̀ka Ọ́fíìsì náà.
Àwọn Ẹlẹ́rìí Jèhófà ń lo Ẹ̀ka Ọ́fíìsì Tó Ń Bójú Tó Iṣẹ́ Àwa Ẹlẹ́rìí Jèhófà nílẹ̀ Rọ́ṣíà láti ṣètò ìdálẹ́kọ̀ọ́ ọ̀fẹ́ tó dá lórí Bíbélì fáwọn ọmọ orílẹ̀-èdè Rọ́ṣíà.
Àwọn tó ti pẹ́ lẹ́nu iṣẹ́ ní ẹ̀ka ọ́fíìsì wa tún máa ń pèsè ìrànwọ́ fáwọn Ẹlẹ́rìí Jèhófà tó yọ̀ǹda ara wọn láti máa ṣèrànwọ́ fáwọn tí àjálù dé bá lórílẹ̀-èdè Rọ́ṣíà, wọ́n sì máa ń kàn sí wọn.
Àwọn Ẹlẹ́rìí Jèhófà tó lé ní ọ̀kẹ́ mẹ́sàn-án ó dín ẹgbẹ̀rún márùn-ún (,) ló wà ní orílẹ̀-èdè Rọ́ṣíà, gbogbo àwọn èèyàn tó ń gbé lórílẹ̀-èdè náà sì lé ní mílíọ̀nù mẹ́rìndínláàádọ́jọ (,,).
David A.
Semonian tó jẹ́ agbẹnusọ fáwọn Ẹlẹ́rìí Jèhófà kárí ayé ní oríléeṣẹ́ wa nílùú New York sọ pé: “Ó yà wá lẹ́nu gan-an pé ìjọba lè halẹ̀ mọ́ wa pé àwọn máa ti ẹ̀ka ọ́fíìsì wa tó wà ní Rọ́ṣíà pa.
Àwa Ẹlẹ́rìí Jèhófà àti ọ̀pọ̀ èèyàn kárí ayé ló ń fara balẹ̀ retí ohun tó máa tìdí ọ̀rọ̀ yìí yọ." Agbẹnusọ fún Àwa Ẹlẹ́rìí Jèhófà: Oríléeṣẹ́: David A.
Semonian, Ọ́fíìsì Agbéròyìnjáde, tel.
+ Rọ́ṣíà: Yaroslav Sivulskiy, tel.
Àwọn Ẹlẹ́rìí Jèhófà Tún Ìsédò Kan Tó Ti Wà ní Warwick Láti Ọgọ́ta Ọdún Sẹ́yìn Ṣe ÌLÚ NEW YORK—Ní August , àwọn Ẹlẹ́rìí Jèhófà parí oríléeṣẹ́ wọn tuntun tí wọ́n ń kọ́ sí Warwick, nílùú New York.
Wọ́n sì tún ti parí àtúnṣe tí wọ́n ń ṣe sí ìsédò Blue Lake bí wọ́n ṣe ní in lọ́kàn láti ṣe, iléeṣẹ́ SUEZ Water New York Inc.
sì ràn wọ́n lọ́wọ́ lẹ́nu àtúnṣe yìí.
Kò pẹ́ lẹ́yìn tí àwọn Ẹlẹ́rìí ra ilẹ̀ tí wọ́n fẹ́ kọ́lé sí lọ́dún  tí wọ́n fi bẹ̀rẹ̀ sí í ṣètò láti tún ìsédò Blue Lake tó ti bà jẹ́ gan-an ṣe.
Ẹ̀gbẹ́ oríléeṣẹ́ àwọn Ẹlẹ́rìí Jèhófà tuntun ni ìsédò náà (tó wà láàárín nínú fọ́tò lókè) wà, òun ló sì sé adágún omi Blue Lake (tí wọ́n tún ń pè ní Sterling Forest Lake) mọ́.
Iléeṣẹ́ Ìjọba Tó Ń Bójú Tó Ọ̀rọ̀ Àyíká wá wo ìsédò náà, wọ́n sì rí i pé òótọ́ ni ìsédò náà ń jo omi, àti pé ẹ̀rọ tí wọ́n fi ń ṣí i tí wọ́n sì fi ń tì í náà ti bà jẹ́.
Iléeṣẹ́ ìjọba náà sọ pé bí ìsédò yẹn ṣe dẹnu kọlẹ̀ léwu gan-an torí pé àwọn kan ń gbé ní àdúgbò tí igi pọ̀ sí ní Tuxedo, ibẹ̀ ò jìnnà rárá síbi odò Blue Lake, igba ó dín márùn-ún [] sì ni ilé tó wà níbẹ̀.
Ẹ̀gbẹ́ ìsédò Blue Lake (tó wà láàárín, lápá ọ̀tún) ni oríléeṣẹ́ àwọn Ẹlẹ́rìí Jèhófà (tó wà nísàlẹ̀, lápá òsì) wà.
Jeffrey Hutchinson, ọ̀gá ọgbà Sterling Forest State Park tẹ́lẹ̀.
Jeffrey Hutchinson, tó jẹ ọ̀gá ọgbà Sterling Forest State Park nígbà yẹn sọ pé: “Ìsédò yẹn ń jo omi lóòótọ́, ọjọ́ tọ́rọ̀ bá sì fi lè yíwọ́ pẹ́nrẹ́n, nǹkan á bà jẹ́ gan-an.
Gbogbo ilé àwọn tó ń gbé ní àdúgbò tí igi pọ̀ sí ní Tuxedo, tàbí ká sọ pé èyí tó pọ̀ jù nínú wọn, ló máa pa rẹ́." Robert R.
Werner, tó jẹ́ alága àwọn onílé ní àdúgbò yẹn ní Tuxedo sọ pé: “Ó dá mi lójú pé ká ní àwọn Ẹlẹ́rìí Jèhófà ò dá sí ọ̀rọ̀ yìí ni, bí ìsédò yìí ò bá ṣe wà nìyẹn, títí nǹkan á fi yíwọ́.
Ká ní ìyẹn lọ ṣẹlẹ̀ ni, ọ̀pọ̀ ohun ìní wa ni ò bá bà jẹ́, ẹ̀mí àwọn èèyàn ò bá sì lọ sí i." Ibi táwọn èèyàn ń gbé ní àdúgbò tí igi pọ̀ sí ní Tuxedo (tó wà lókè, lápá òsì) kò jìnnà rárá sí oríléeṣẹ́ àwọn Ẹlẹ́rìí Jèhófà (tó wà nísàlẹ̀, lápá ọ̀tún) àti ìsédò Blue Lake.
Ọ̀gbẹ́ni Hutchinson sọ pé: “Lọ́dún , ìsédò Echo Lake, tó wà níbi tí kò tó àádọ́ta [] kìlómítà sí odò Blue Lake, dẹnu kọlẹ̀, omi wá ya wọ àwọn ibì kan ní àgbègbè East Village ní Tuxedo, nílùú New York, ó sì ba ibẹ̀ jẹ́ gan-an." Àwọn ẹnjiníà tó wà lágbègbè náà sọ pé omi tó fẹ́rẹ̀ẹ́ kún ẹgbẹ̀rún kan ààbọ̀ [,] àgbá omi ńlá ló ya látinú Odò Ramapo nígbà tí ìsédò Echo Lake dẹnu kọlẹ̀.
Adágún omi Echo Lake tóbi gan-an, àmọ́ kò tó ìdá mẹ́jọ omi odò Blue Lake.
Ọdún  ni wọ́n ṣe ìsédò Blue Lake, apá ìlà oòrùn adágún odò náà ló wà, apá méjì ló sì ní nígbà tí wọ́n kọ́ ọ.
Àkọ́kọ́ ni ògiri tó sé odò náà, èkejì sì ni ibi tí wọ́n fi kọnkéré ṣe tí omi náà á máa gbà tí wọ́n bá ṣí i.
Wọ́n tún ṣe ẹ̀rọ kan sí ìsàlẹ̀ omi náà, tí wọ́n á máa ṣí kí omi náà lè ṣàn gba ibòmíì tó bá ṣẹlẹ̀ pé ó dédé kún, tó sì fẹ́ ya.
Richard Devine, tó jẹ́ alága Ìgbìmọ̀ Tó Ń Bójú Tó Iṣẹ́ Ìkọ́lé táwọn Ẹlẹ́rìí Jèhófà ń ṣe ní Warwick sọ pé: “Inú wa dùn pé a rí ìsédò náà tún ṣe, a sì dúpẹ́ gan-an lọ́wọ́ iléeṣẹ́ SUEZ Water pé wọ́n ràn wá lọ́wọ́.
A tún ògiri tí wọ́n fi sé odò náà ṣe dáadáa, a gbé ẹ̀rọ míì sínú odò náà, a ṣe ibòmíì yàtọ̀ sí èyí tó wà tẹ́lẹ̀ tómi lè gbà tí wọ́n bá ṣí omi odò náà, a sì tún ibi tí wọ́n ṣe tẹ́lẹ̀ pé kí omi máa gbà ṣe kó lè lágbára sí i.
Àtúnṣe yìí ti wá jẹ́ kí ìsédò náà rí bí ìjọba ṣe fẹ́ kó rí, ìyẹn ni pé kó wà ní ipò tó dáa kó má bàa séwu." Ní ṣókí, Ọ̀gbẹ́ni Hutchinson sọ ojú tó fi wo àwọn Ẹlẹ́rìí lápapọ̀ àti iṣẹ́ tí wọ́n ṣe níbi ìsédò náà, ó ní: “Ọ̀pọ̀ nǹkan rere lẹ̀yin ajẹ́rìí máa ń ṣe fáwọn ará àdúgbò, ẹ sì máa ń ràn wọ́n lọ́wọ́ tágbára yín bá gbé e.
Iṣẹ́ ìkọ́lé yín ló máa ń dáa jù, ẹ kì í sì í ṣe é lọ́nà tó máa pa àyíká lára." Agbẹnusọ fún Àwa Ẹlẹ́rìí Jèhófà: David A.
Semonian, Ọ́fíìsì Agbéròyìnjáde, ---
Àwọn òṣìṣẹ́ Watchtower ń yọ ẹ̀rọ tó wà nísàlẹ̀ adágún omi Blue Lake kúrò torí kò ṣiṣẹ́ mọ́.
Ẹ̀rọ yẹn ni wọ́n máa ń ṣí kí omi odò náà lè ṣàn lọ síbòmíì tó bá ṣẹlẹ̀ pé omi náà dédé kún ya.
Wọ́n ń gbé asẹ́ ńlá kan sínú odò náà, kí ìdọ̀tí ńláńlá má bàa dí ojú ibi tí omi máa ń gbà jáde tí wọ́n bá ṣí i.
Àwọn òṣìṣẹ́ Watchtower ń ṣe ibi tí omi máa ń ṣàn gbà kó lè fẹ̀ sí i.
Tí omi Blue Lake bá ti kún, ibí ló máa ń ṣàn gbà lọ sínú odò kan tó wà ní tòsí.
Àwọn òṣìṣẹ́ Watchtower ń kọ́ ògiri ibi tí omi máa ń ṣàn gbà kó lè fi ìwọ̀n ẹsẹ̀ bàtà mẹ́rin ga sí i, wọ́n sì ń tún àwọn ibi tó sán lára ògiri náà ṣe.
Yẹ̀pẹ̀ tí ò dáa ni wọ́n fi ṣe àyíká odò náà tẹ́lẹ̀, àmọ́ yẹ̀pẹ̀ lẹ́búlẹ́bú tí wọ́n máa ń lò fún irú iṣẹ́ yìí ni wọ́n ń dà síbẹ̀ báyìí.
Yẹ̀pẹ̀ tí wọ́n lò ju èyí tó kún ẹgbẹ̀rún kan ààbọ̀ [,] ọkọ̀ yẹ̀pẹ̀ lọ.
Wọ́n ń fi katakata parí iṣẹ́ lórí ibi tí wọ́n da yẹ̀pẹ̀ lẹ́búlẹ́bú náà sí kó lè dán.
Àwọn òṣìṣẹ́ wá da yẹ̀pẹ̀ gidi sórí ilẹ̀ náà, wọ́n sì gbin koríko sí i kí ilẹ̀ ibẹ̀ má bàa yàtọ̀ sí ti àyíká.
Iná Jẹ Ọ̀pọ̀ Igbó Run ní Chile
Àwọn Ẹlẹ́rìí Jèhófà ń ṣèrànwọ́ fáwọn ará wọn àtàwọn míì tó wà níbi tí iná ńlá ti jó igbó lọ rẹpẹtẹ.
Iná ti jẹ ilẹ̀ tó lé ní mílíọ̀nù kan éékà run ní àárín gbùngbùn orílẹ̀-èdè Chile àti apá gúúsù orílẹ̀-èdè náà.
Ó ti tó ọ̀sẹ̀ méjì ti iná yìí ti ń jó lọ́pọ̀ àgbègbè, àwọn aláṣẹ sì ń sọ pé irú ẹ̀ ò tíì ṣẹlẹ̀ rí lórílẹ̀-èdè náà.
Ìròyìn tá a gbọ́ látọ̀dọ̀ ẹ̀ka ọ́fíìsì àwọn Ẹlẹ́rìí Jèhófà lórílẹ̀-èdè Chile ni pé Ẹlẹ́rìí Jèhófà kankan ò fara pa, iná yìí ò sì pa ìkankan nínú wọn.
Ó di dandan káwọn kan kó kúrò níbi tí wọ́n wà, àmọ́ àwọn ará wọn gbà wọ́n sílé.
Yàtọ̀ síyẹn, ilé márùn-ún tó jẹ́ ti àwọn Ẹlẹ́rìí Jèhófà ni iná jó run.
Ẹ̀ka ọ́fíìsì àwọn Ẹlẹ́rìí ti wá ṣètò ìgbìmọ̀ tó ń ṣètò ìrànwọ́ nígbà àjálù kí wọ́n lè máa rí sí i pé ètò wà láti ran àwọn tí àjálù dé bá lọ́wọ́.
Láti oríléeṣẹ́ wa ni Ìgbìmọ̀ Olùdarí àwa Ẹlẹ́rìí Jèhófà ti ń ṣètò bá a ṣe ń ṣèrànwọ́ fáwọn tí àjálù dé bá, wọ́n ń lo owó táwọn èèyàn fi ń ṣètọrẹ fún iṣẹ́ ìwàásù táwa Ẹlẹ́rìí Jèhófà ń ṣe kárí ayé.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Chile: Jason Reed, +---
Iṣẹ́ Ìrànwọ́ Ń Parí Lọ Lẹ́yìn Tí Ìjì Hurricane Matthew Jà ní Haiti Ìgbìmọ̀ tó ń ṣètò ìrànwọ́ nígbà àjálù tún òrùlé ilé yìí ṣe.
ÌLÚ PORT-AU-PRINCE, lórílẹ̀-èdè Haiti—Ìjì líle tí wọ́n ń pè ní Hurricane Matthew ni ìjì tí wọ́n sọ pé ó lágbára jù tó tíì jà lórílẹ̀-èdè Haiti láti ohun tó lé ní àádọ́ta [] ọdún sẹ́yìn.
October ,  ló jà lórílẹ̀-èdè náà, ìjì runlé rùnnà ni, ohun tó sì bà jẹ́ pọ̀ gan-an ju ti ìmìtìtì ilẹ̀ tó wáyé lọ́dún .
Bó ṣe jáde ní abala Ìròyìn lórí ìkànnì jw.org ní October , , gbàrà tí àjálù náà ṣẹlẹ̀ làwọn Ẹlẹ́rìí Jèhófà ti kọ́kọ́ dìde ìrànwọ́, tí wọ́n kó oúnjẹ, oògùn àti àgọ́ ránṣẹ́ sáwọn tí àjálù ṣẹlẹ̀ sí.
Àwọn Ẹlẹ́rìí fara balẹ̀ wo bí àjálù náà ṣe rinlẹ̀ tó, nígbà tó wá di January, wọ́n bẹ̀rẹ̀ sí í ṣètò ìrànwọ́ láwọn ọ̀nà míì, ní ti pé wọ́n yan ìgbìmọ̀ mẹ́ta pé kí wọ́n máa bójú tó àwùjọ mẹ́rìnlá [] tó ń ṣiṣẹ́ ìkọ́lé, àwọn àwùjọ náà sì ti bẹ̀rẹ̀ sí í tún àwọn ilé tí iye wọn jẹ́ igba ó lé mẹ́ta [] tó bà jẹ́ ṣe.
June  ni wọ́n ṣètò pé iṣẹ́ ìrànwọ́ tí wọ́n ń ṣe yìí máa parí.
Daniel Lainé, tó jẹ́ agbẹnusọ àwọn Ẹlẹ́rìí Jèhófà ní oríléeṣẹ́ wọn nílùú Port-au-Prince, sọ pé: “Ìdí tá a fi ń ṣe iṣẹ́ yìí ni ká lè pèsè ilé tó bójú mu fún gbogbo àwọn ará wa tí ìjì náà ba ilé wọn jẹ́ gan-an." Ohun tí wọ́n ń ṣe yìí ò rọrùn.
Ọ̀gbẹ́ni Lainé ṣàlàyé pé ìjì náà ba ọ̀nà jẹ́, kò sì jẹ́ kí fóònù ṣiṣẹ́ láti máa fi pe àwọn èèyàn.
Ó sọ pé, “Ó mú kí iṣẹ́ ìrànwọ́ tá à ń ṣe yìí nira." Nígbà tó fi máa di April , iṣẹ́ ti parí lórí ilé mẹ́rìndínlọ́gọ́rùn-ún [], iṣẹ́ sì ń lọ lọ́wọ́ lórí àwọn ilé míì tí iye wọn jẹ́ ọgbọ̀n [].
Smith Mathurin, igbákejì aṣojú Ilé Ìgbìmọ̀ Aṣòfin fún àgbègbè Paillant àti Petite Rivière de Nippes.
Àwọn aláṣẹ ìlú gbà pé iṣẹ́ làwọn Ẹlẹ́rìí Jèhófà ṣe.
Smith Mathurin, tó jẹ́ igbákejì aṣojú Ilé Ìgbìmọ̀ Aṣòfin fún àgbègbè Paillant àti Petite Rivière de Nippes, tí ìjì náà ti ṣọṣẹ́ gan-an, sọ pé: “Bó tiẹ̀ jẹ́ pé iṣẹ́ ìwàásù gangan ni iṣẹ́ táwọn Ẹlẹ́rìí Jèhófà ń ṣe, wọ́n tún ń ṣèrànwọ́ fáwọn tó nílò ìrànlọ́wọ́." Ó fi kún un pé: “Mo mọrírì ìrànlọ́wọ́ ńlá táwọn Ẹlẹ́rìí Jèhófà ṣe lẹ́yìn tí ìjì Hurricane Matthew jà.
Àwọn èèyàn nílò ìrànwọ́ lásìkò yẹn, ẹ sì dìde ìrànwọ́, ẹ ò kàn jókòó sínú ṣọ́ọ̀ṣì yín, kẹ́ ẹ máa wò wọ́n níran." Ẹnì kan ń fi òrùlé tuntun kan tí wọ́n ṣẹ̀ṣẹ̀ ṣe han aṣojú tó wá láti oríléeṣẹ́ àwọn Ẹlẹ́rìí Jèhófà.
Láti oríléeṣẹ́ wa nílùú Warwick ní New York ni Ìgbìmọ̀ Olùdarí àwa Ẹlẹ́rìí Jèhófà ti ń ṣètò ìrànwọ́ fún àwọn tí àjálù ṣẹlẹ̀ sí, wọ́n ń lo ọrẹ táwọn èèyàn fi ṣètìlẹyìn fún iṣẹ́ ìkọ́nilẹ́kọ̀ọ́ Bíbélì tá à ń ṣe kárí ayé.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Haiti: Daniel Lainé, +-- Wọ́n Pe Àwọn Ẹlẹ́rìí Jèhófà Sí Ayẹyẹ Tó Fa Kíki Tàwọn Òǹṣèwé Nílùú Tó Ń Sọ Èdè Sípáníìṣì LÓRÍLẸ̀-ÈDÈ MEXICO—Wọn pé àwọn Ẹlẹ́rìí Jèhófà láti wá kópa nínú ayẹyẹ àwọn òǹṣèwé ti ìlú Guadalajara, fún ìlú tó ń sọ èdè Sípáníìṣì, ayẹyẹ yìí ló tíì fa kíki jùlọ lágbàáyé, òun sì ló ṣèkejì ayẹyẹ ìwé Frankfurt tó lárinrin jù lágbàáyé, èyí tí wọ́n ṣe ni ìlú Jámánì.
Ìlú Guadalajara lórílẹ̀-èdè Mexiconi wọ́n ti ṣe ayẹyẹ náà.
Wọ́n bẹ̀rẹ̀ ní November  sí December , , àwọn èèyàn tó lé ní ọ̀kẹ́ méjìdínlógójì [,] ló pésẹ̀ síbẹ̀.
Àwọn èèyàn gba ohun tó lé ní ẹgbẹ̀rún mẹ́rin [,] ìwé Àwọn Ìbéèrè Tí Àwọn Ọ̀dọ́ Ń Béèrè—Àwọn Ìdáhùn Tí Ó Gbéṣẹ́ tí apá kìíní àti apá kejì.
Àwọn ilé iṣẹ́ tí iye wọ́n jẹ́ ẹ̀ẹ́dẹ́gbẹ̀wá [,] ló wá láti ìlú mẹ́rìnlélógójì [] ọ̀tọ̀ọ̀tọ̀.
Àwọn Ẹlẹ́rìí Jèhófà náà ṣe àtíbàbà tí wọ́n kó Bíbélì àti àwọn ìtẹ̀jáde tó dá lórí Bíbélì sí, wọ́n tún kó àwọn ìwé tó sọ̀rọ̀ nípa bí ìdílé ṣe lè láyọ̀ síbẹ̀, ìwé to sọ̀rọ̀ nípa àwọn ọ̀dọ́ àti àwọn ọmọ.
Gamaliel Camarillo, tó jẹ́ agbẹnusọ fún àwọn Ẹlẹ́rìí Jèhófà lórílẹ̀-èdè Mexico so pé, “Ní gbogbo ọjọ́ mẹ́rin tá a fi wà nídìí àtíbàbà yìí, àwọn tó lé ní ẹgbẹ̀rún mẹ́wàá [,] ló wá sọ́dọ̀ wa, tí wọ́n sì gba ẹgbẹ̀rún mọ́kànlélọ́gbọ̀n [,] ìwé lọ́fẹ̀ẹ́.
Àmọ́ a ò fẹ́ dá a dúró sí pé wọ́n kàn gbàwé, torí àwọn ìtẹ̀jáde wa dá lórí ìmọ̀ràn Bíbélì nípa bá a ṣe lè gbé ìgbé ayé tó dáa, tó sì lè ṣe ọ̀pọ̀ mílíọ̀nù èèyàn láǹfààní lójoojúmọ́ ." Agbẹnusọ fún Àwa Ẹlẹ́rìí Jèhófà: Oríléeṣẹ́: J. R. Brown, Ọ́fíìsì Agbéròyìnjáde, tẹlifóònù + Mexico: Gamaliel Camarillo, tel.
+ Ìjọba Haiti fún Àwọn Ẹlẹ́rìí Jèhófà ní Àmì Ẹ̀yẹ Torí Bí Wọ́n Ṣe Ran Àwọn Aláàbọ̀ Ara Lọ́wọ́ ÌLÚ PORT-AU-PRINCE, lórílẹ̀-èdè Haiti—Ọ́fíìsì Akọ̀wé Ìjọba Tó Ń Rí sí Ọ̀rọ̀ Àwọn Aláàbọ̀ Ara ní Haiti (ìyẹn Ìgbìmọ̀ BSEIPH) fún àwọn Ẹlẹ́rìí Jèhófà tó wà lórílẹ̀-èdè Haiti ní àmì ẹ̀yẹ.
Àwọn tó ti ṣèrànwọ́ fáwọn aláàbọ̀ ara ni ìgbìmọ̀ náà máa ń fún nírú àmì ẹ̀yẹ yìí.
Níbi ayẹyẹ kan tí wọ́n ṣe, tí Olórí Ìjọba ìgbà yẹn tó ń jẹ́ Evans Paul wà níbẹ̀, Daniel Lainé tó jẹ́ agbẹnusọ fún àwọn Ẹlẹ́rìí Jèhófà ní Haiti gba àmì ẹ̀yẹ ní apá “Ìjùmọ̀sọ̀rọ̀ àti Ìmọ̀ Ẹ̀rọ," bá a ṣe rí i nínú fọ́tò tó wà lókè yìí.
December ,  ni wọ́n ṣe ayẹyẹ náà, wọ́n fẹ́ kó bọ́ sí ọjọ́ táwọn èèyàn mọ̀ sí Ọjọ́ Àwọn Aláàbọ̀ Ara Kárí Ayé.
Àmì Ẹ̀yẹ tí wọ́n fún àwọn Ẹlẹ́rìí Jèhófà ní apá “Ìjùmọ̀sọ̀rọ̀ àti Ìmọ̀ Ẹ̀rọ" ní December , .
Guerline Dardignac tó jẹ́ olórí àwọn òṣìṣẹ́ Ìgbìmọ̀ BSEIPH sọ̀rọ̀ lórí ipa táwọn Ẹlẹ́rìí Jèhófà ń kó nínú ọ̀rọ̀ àwọn aláàbọ̀ ara.
Ó ṣàlàyé pé “àwọn Ẹlẹ́rìí Jèhófà tó wà ní Haiti ń sapá lọ́nà tó ṣàrà ọ̀tọ̀ láti má fọwọ́ rọ́ àwọn aláàbọ̀ ara sẹ́yìn láwùjọ.
Wọ́n gba ti àwọn aláàbọ̀ ara rò ní ti pé wọ́n ṣètò bó ṣe máa rọrùn fún wọn, pàápàá àwọn tó nílò ìrànwọ́ àrà ọ̀tọ̀, láti ráyè wọnú àwọn ilé ìjọsìn wọn, ìyẹn nìkan kọ́ o, wọ́n tún ń ṣèjọsìn àtàwọn ìgbòkègbodò míì lédè àwọn adití (ìyẹn Èdè Àwọn Adití Lọ́nà ti Amẹ́ríkà), wọ́n sì ń ṣe àwọn ìtẹ̀jáde lédè àwọn afọ́jú àtàwọn fídíò lédè àwọn adití.
Gbogbo èyí ń jẹ́ kí àwọn aláàbọ̀ ara yìí lè lo ìmọ̀ ẹ̀rọ, kí wọ́n sì lè bá àwọn míì sọ̀rọ̀." Lọ́dún , àwọn Ẹlẹ́rìí gba àmì ẹ̀yẹ tó fi hàn pé àwọn aláṣẹ mọrírì bí wọ́n ṣe sapá láti ṣètò tó máa jẹ́ kó rọrùn fáwọn aláàbọ̀ ara láti ráyè wọnú ibi ìjọsìn wọn tó wà nílùú Cayes, ní Haiti.
Ẹ̀ẹ̀kejì táwọn Ẹlẹ́rìí Jèhófà máa gba irú àmì ẹ̀yẹ yìí rèé látìgbà tí ìmìtìtì ilẹ̀ kan tó lágbára gan-an ti wáyé ní Haiti, tó pa àwọn tó lé ní ẹgbẹ̀rún lọ́nà igba ó lé méjìlélógún (,), tó sì ṣe àwọn tó tó ẹgbẹ̀rún lọ́nà ọgọ́rùn-ún mẹ́ta (,) léṣe.
Èyí tún jẹ́ kí iye àwọn tó jẹ́ aláàbọ̀ ara pọ̀ sí i.
Ọdún  làwọn Ẹlẹ́rìí gba àmì ẹ̀yẹ wọn àkọ́kọ́; lọ́dún yẹn, Ìgbìmọ̀ BSEIPH sọ pé àwọn mọrírì báwọn Ẹlẹ́rìí ṣe sapá láti ṣètò tó máa jẹ́ kó rọrùn fáwọn aláàbọ̀ ara láti ráyè wọnú ibi ìjọsìn wọn tó wà nílùú Cayes, ní Haiti.
Ọ̀gbẹ́ni Lainé sọ pé: “A mọrírì àwọn àmì ẹ̀yẹ yìí torí pé àwọn aláṣẹ kíyè sí bá a ṣe ń sapá láti ran àwọn tó jẹ́ aláàbọ̀ ara lọ́wọ́, inú wa sì dùn láti ṣe àwọn nǹkan yìí, ara iṣẹ́ ìkọ́nilẹ́kọ̀ọ́ Bíbélì tá à ń ṣe ló jẹ́." Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, --- Haiti: Daniel Lainé, -- Orílẹ̀-Èdè Rọ́ṣíà Gbẹ́sẹ̀ Lé Ẹ̀ka Ọ́fíìsì Wa Tẹ́lẹ̀ Ní May , ọdún , Ilé Ẹjọ́ Ìlú Saint Petersburg fara mọ́ ìpinnu tí ìjọba orílẹ̀-èdè Rọ́ṣíà ṣe ní December  pé kí wọ́n gbẹ́sẹ̀ lé ẹ̀ka ọ́fíìsì wa tẹ́lẹ̀ èyí tó wà ní abúlé Solnechnoye.
Kété ṣáájú ìgbẹ́jọ́ kòtẹ́milọ́rùn, akọ̀ròyìn kan, onímọ̀ nípa ọ̀rọ̀ ẹ̀sìn kan àtàwọn agbẹjọ́rò méjì tí wọ́n jẹ́ Ẹlẹ́rìí túdìí àṣírí àìṣèdájọ́ òdodo nínú ọ̀ràn òfin yìí.
Tọkọtaya kan tí wọ́n lọ́wọ́ sí kíkọ́ ẹ̀ka ọ́fíìsì náà tún ṣàlàyé bí ọ̀rọ̀ ẹ̀ka ọ́fíìsì náà ṣe rí lára wọn.
Máà bínú, ètò tó o fi ń wo fídíò kò ṣiṣẹ́.
Wa Fídíò Yìí Jáde Wọ́n Wá Wo Oríléeṣẹ́ Wa ní Warwick: A Fọ̀rọ̀ Wá William Hoppe Lẹ́nu Wò Ẹnjiníà kan tó ṣojú fún Ìlú Warwick wá ṣe àyẹ̀wò nígbà táwa Ẹlẹ́rìí Jèhófà ń kọ́ oríléeṣẹ́ wa tuntun.
Ó sọ àwọn ohun tó rí nípa ilé tá a kọ́ yìí.
Máà bínú, ètò tó o fi ń wo fídíò kò ṣiṣẹ́.
Wa Fídíò Yìí Jáde Wọ́n Wá Wo Oríléeṣẹ́ Wa ní Warwick: A Fọ̀rọ̀ Wá Ingrid Magar Lẹ́nu Wò Obìnrin kan tó ń gbé nítòsí, ní ọgbà Tuxedo Park ní New York, sọ àwọn ohun tó rí nípa oríléeṣẹ́ tuntun táwa Ẹlẹ́rìí Jèhófà kọ́ sílùú Warwick, ní New York.
Máà bínú, ètò tó o fi ń wo fídíò kò ṣiṣẹ́.
Wa Fídíò Yìí Jáde
Ìjì Líle Tropical Cyclone Debbie Ṣọṣẹ́ ní Ọsirélíà Ní Tuesday, March , , ìjì lílé kan tí wọ́n pè ní Tropical Cyclone Debbie jà ní ilẹ̀ tó wà létíkun ní àríwá ìpínlẹ̀ Queensland àtàwọn erékùṣù tó wà nítòsí ibẹ̀, atẹ́gùn líle sì ń fẹ́ níbẹ̀ ṣáá.
Ìjì yẹn le gan-an, ó wó igi, ó ba ilé jẹ́, ó sì wó àwọn ọkọ̀ ojú omi mọ́lẹ̀ láwọn ìlú tó wà létíkun.
Ìjì Cyclone Debbie yìí tún mú kí omi yalé gan-an láwọn ìlú tó wà ní gúúsù ìpínlẹ̀ Queensland àti àríwá ìpínlẹ̀ New South Wales, ó sì ba iná mọ̀nàmọ́ná tí ọ̀pọ̀ èèyàn ń lò jẹ́.
Ìròyìn tó kọ́kọ́ dé etí wa ni pé Ẹlẹ́rìí Jèhófà kankan ò fara pa yánnayànna, ìkankan nínú wọn ò sì kú.
Àmọ́ ìjì náà ba ilé ọ̀pọ̀ àwọn Ẹlẹ́rìí Jèhófà jẹ́, ilé kan tiẹ̀ bà jẹ́ kọjá àtúnṣe.
Gbọ̀ngàn Ìjọba (ìyẹn, ibi ìjọsìn) méjì ló tún bà jẹ́.
Ẹ̀ka ọ́fíìsì àwọn Ẹlẹ́rìí Jèhófà lórílẹ̀-èdè Ọsirélíà ṣètò ìgbìmọ̀ méjì tó ń ṣètò ìrànwọ́ kí wọ́n lè máa bójú tó ọ̀rọ̀ pàjáwìrì, kí wọ́n sì máa gbé jẹnẹrétọ̀, oúnjẹ àti omi lọ fún àwọn tí àjálù ṣẹlẹ̀ sí.
Àwọn Ẹlẹ́rìí Jèhófà láwọn àgbègbè náà sì ń ran àwọn ará wọn lọ́wọ́, wọ́n ń fi ọ̀rọ̀ Bíbélì gbé wọn ró, wọ́n sì ń tù wọ́n nínú.
Láti oríléeṣẹ́ wa ni Ìgbìmọ̀ Olùdarí àwa Ẹlẹ́rìí Jèhófà ti ń bójú tó bá a ṣe ń ṣèrànwọ́ fáwọn tí àjálù ṣẹlẹ̀ sí, wọ́n ń lò lára owó táwọn èèyàn fi ṣètọrẹ fún iṣẹ́ ìwàásù tá à ń ṣe kárí ayé.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Australasia: Rodney Spinks, +---
Àwa Ẹlẹ́rìí Jèhófà Ti Ta Ilé  Adams Ní November , , àwa Ẹlẹ́rìí Jèhófà ta ilé wa tó wà ní  Adams Street, ní Brooklyn, nílùú New York.
Ilé yìí fẹ̀, ó sì tóbi.
Etí omi ló wà lágbègbè Dumbo, láàárín afárá Brooklyn àti Manhattan.
Ọdún  làwọn Ẹlẹ́rìí Jèhófà kọ́ ilé alájà mẹ́rin yìí, ibẹ̀ ni wọ́n máa ń gbọ́kọ̀ sí, tí wọ́n sì ti máa ń ṣe eré ìdárayá.
Ilé yìí gba ọkọ̀ mẹ́rìnlélọ́gọ́rin [], ẹ̀rọ méjì ló sì wà níbẹ̀ tó máa ń gbé ọkọ̀ lọ sí àjà òkè.
Richard Devine, tó jẹ́ agbẹnusọ àwa Ẹlẹ́rìí Jèhófà sọ pé: “Ilé tó wà ní  Adams yìí ṣàrà ọ̀tọ̀ gan-an, kì í ṣe torí pé ó bọ́ síbi tó dáa nìkan ni, ó tún ní àyè tó fẹ̀.
Òfin ilé kíkọ́ ládùúgbò yìí sì fọwọ́ sí i pé tí wọ́n bá fẹ́ kọ́ ilé yìí kó ga sí i, wọ́n ṣì lè sọ ọ́ di alájà méjìlá [] tàbí jù bẹ́ẹ̀ lọ.
Níbi tí ilẹ̀ ibẹ̀ sì fẹ̀ dé, wọ́n tún lè kọ́ irú ilé yẹn míì síbẹ̀." Agbẹnusọ fún Àwa Ẹlẹ́rìí Jèhófà: David A.
Semonian, Ọ́fíìsì Agbéròyìnjáde, ---
Àwa Ẹlẹ́rìí Jèhófà Fẹ́ Ta Ilé Tó Ṣeyebíye sí Wa Tá À Ń Pè Ní The Towers, Nílùú Brooklyn Òtẹ́ẹ̀lì Towers nígbà tó ṣì wà lójú ọpọ́n.
NEW YORK—Ní May , , àwa Ẹlẹ́rìí Jèhófà sọ pé a fẹ́ ta ilé tá à ń pè ní The Towers, tó jẹ́ ilé alájà mẹ́rìndínlógún () tó wà ní  Clark Street, ní Brooklyn Heights Historic District.
Ilé ńlá nilé yìí, ó tóbi gan-an.
Òtẹ́ẹ̀lì ni wọ́n fi ń ṣe tẹ́lẹ̀, àwọn èèyàn sì mọ̀ ọ́n mọ́ ilé gogoro tó wà ní igun rẹ̀ mẹ́rẹ̀ẹ̀rin lókè, tó sì ní àgbàlá yí ká.
Láti àádọ́rùn-ún () ọdún sẹ́yìn, àgbàyanu ni ilé yìí jẹ́ láàárín àwọn ilé ńlá tó wà nílùú Brooklyn.
Òtẹ́ẹ̀lì Leverich Towers ló wà ní ilé The Towers yìí tẹ́lẹ̀, ọdún  ni wọ́n sì ṣe ayẹyẹ láti ṣí i.
Iléeṣẹ́ Starrett & Van Vleck tí wọ́n jẹ́ ìlúmọ̀ọ́ká ayàwòrán ilé ló ya òtẹ́ẹ̀lì náà.
Àwọn náà ló yàwòrán ilé tí iléeṣẹ́ Lord & Taylor àti Saks Fifth Avenue tí wọ́n jẹ́ gbajúgbajà nílùú New York City ń lò.
Lẹ́yìn ọdún mélòó kan, àwọn míì rà á, wọ́n wá ń pe ibẹ̀ ní Òtẹ́ẹ̀lì Towers.
“Gbajúgbajà Òtẹ́ẹ̀lì tí Kò Lẹ́gbẹ́ ní Brooklyn" ni wọ́n ń pè é torí pé wọ́n ṣe é lọ́ṣọ̀ọ́ bíi tàwọn ilé tí wọ́n máa ń kọ́ nílẹ̀ Yúróòpù ìgbà yẹn, ó ní yàrá ijó ńlá kan pẹ̀lú àwọn iná aláràbarà tó máa ń wà lórí òrùlé, ó tún ní àgbàlá kan lórí àjà òkè pátápátá téèyàn á ti lè máa rí àgbègbè Lower Manhattan, New York Harbor àti afárá Brooklyn Bridge kedere.
Àtẹ̀gùn ńlá tó wà nínú ilé The Towers nìyí.
Igi gẹdú ni wọ́n fi ṣe é, ó ní ọ̀dẹ̀dẹ̀ mẹ́ta, àwòrán kan tó rẹwà sì wà lára ògiri níbẹ̀.
Àmọ́ bẹ́ẹ̀ kọ́ ni nǹkan ń rí lọ fún òtẹ́ẹ̀lì yìí, ìgbà tó fi máa di ọdún  sísàlẹ̀, wọ́n ti pa á tì, wọn ò sì tún un ṣe.
Àwọn Ẹlẹ́rìí Jèhófà wá ra ilé náà ní January.
Ìgbà tó fi máa di ọdún , wọ́n ti ṣàtúnṣe sí ilé náà kí wọ́n lè máa lò ó fún ilé gbígbé àti yàrá ìjẹun táwọn Ẹlẹ́rìí Jèhófà tó lé ní ẹgbẹ̀rún kan (,) tó ń ṣiṣẹ́ ní oríléeṣẹ́ á máa lò.
Richard Devine tó jẹ́ agbẹnusọ àwa Ẹlẹ́rìí Jèhófà sọ pé: “Iṣẹ́ ìtẹ̀wé tá à ń ṣe ti fẹjú gan-an.
Àyè gbà wá gan-an nílé yìí bá a ṣe ń pọ̀ sí i, ó jẹ́ káwọn tá a jọ ń ṣiṣẹ́ ríbi gbé." Téèyàn bá ń wo ọ̀ọ́kán láti ibi àgbàlá tó wà lórí àjà òkè pátápátá ilé, ó máa rí oríléeṣẹ́ àwọn Ẹlẹ́rìí Jèhófà, afárá Brooklyn àti ti Manhattan, á sì tún rí ilé Empire State níwájú lọ́hùn-ún.
Àwọn Ẹlẹ́rìí Jèhófà bẹ̀rẹ̀ sí í ṣàtúnṣe tó kàmàmà sí ilé yìí lọ́dún , wọ́n fẹ́ kí ẹwà àti iyì rẹ̀ tó ti ń pa rẹ́ tún pa dà yọ.
Ọ̀gbẹ́ni Devine ṣàlàyé bí iṣẹ́ náà ṣe lọ, ó ní: “Láàárín ọdún  sí , a tún gbogbo inú ilé náà ṣe látòkè délẹ̀, a ṣàtúnṣe sí àwọn ẹ̀rọ omi tó wà níbẹ̀, a sì ṣiṣẹ́ iná níbẹ̀.
A tún ṣe àtẹ̀gùn ńlá kan tó rẹwà téèyàn máa gbà sọ̀ kalẹ̀ láti ibi téèyàn máa bá wọlé sí ibi tí yàrá ìjẹun wà." David A.
Semonian tó jẹ́ agbẹnusọ àwa Ẹlẹ́rìí Jèhófà ní oríléeṣẹ́ wa ṣàlàyé pé: “Tẹ́ ẹ bá ń gba àdúgbò Brooklyn Heights, tẹ́ ẹ wá kọjá lẹ́gbẹ̀ẹ́ ilé The Towers, kò sí kẹ́ ẹ má wò ó torí àwòṣífìlà ni.
Iṣẹ́ kékeré kọ́ là ń ṣe kí ẹwà ẹ̀ lè máa yọ, àmọ́ àǹfààní tílé yẹn ṣe wá ju ẹwà ẹ̀ lọ, a rí i lò fún ọ̀pọ̀lọpọ̀ ọdún láti fi ṣe ilé gbígbé fáwọn tó ń ṣiṣẹ́ ní oríléeṣẹ́ wa." Agbẹnusọ fún Àwa Ẹlẹ́rìí Jèhófà: David A.
Semonian, Ọ́fíìsì Agbéròyìnjáde, ---
Ìmìtìtì Ilẹ̀ Wáyé ní Indonéṣíà, Ó sì Pa Àwọn Èèyàn Láàárọ̀ ọjọ́ Wednesday, December , ìmìtìtì ilẹ̀ tó le wáyé ní apá àríwá etí òkun ní erékùṣù Sumatra lórílẹ̀-èdè Indonéṣíà.
Ẹ̀rí wà pé àwọn tó lé ní ọgọ́rùn-ún [] ni ẹ̀mí wọn ti lọ sí ìṣẹ̀lẹ̀ yìí, ọ̀pọ̀lọpọ̀ ló sì fara pa.
Ẹ̀ka ọ́fíìsì àwọn Ẹlẹ́rìí Jèhófà nílùú Jakarta ti jẹ́ ká mọ̀ pé àwọn ti kàn sí gbogbo àwọn Ẹlẹ́rìí tó wà lágbègbè náà, kò sí èyí tó kú nínú ìṣẹ̀lẹ̀ yìí, ìkankan nínú wọn ò sì fara pa.
Bákan náà, ìkankan nínú ilé àwọn Ẹlẹ́rìí Jèhófà àti ibi tí wọ́n ti ń jọ́sìn ò bà jẹ́.
Àwọn Ẹlẹ́rìí Jèhófà tó wà lágbègbè yẹn ń ṣe gbogbo ohun tí wọ́n lè ṣe láti tu àwọn aládùúgbò wọn tí ìṣẹ̀lẹ̀ yìí pa lára nínú, kí wọ́n sì ràn wọ́n lọ́wọ́.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Indonéṣíà: Tom Van Leemputten, +---
Àwọn Ẹlẹ́rìí Jèhófà Kárí Ayé Fẹ́ Sọ̀rọ̀ Síta Lórí Bí Ìjọba Ṣe Fẹ́ Fòfin De Ẹ̀sìn Wọn ní Rọ́ṣíà NEW YORK—Torí pé àwọn aláṣẹ ń halẹ̀ mọ́ àwọn Ẹlẹ́rìí Jèhófà pé àwọn máa tó fòfin de ẹ̀sìn wọn, àwọn Ẹlẹ́rìí Jèhófà kárí ayé fẹ́ kọ lẹ́tà sí àwọn aláṣẹ tó wà ní Kremlin àtàwọn aláṣẹ Ilé Ẹjọ́ Gíga Jù Lọ pé kí wọ́n gba àwọn lórí ọ̀rọ̀ yìí.
Ìgbìmọ̀ Olùdarí àwọn Ẹlẹ́rìí Jèhófà ń rọ àwọn Ẹlẹ́rìí tó lé ní mílíọ̀nù mẹ́jọ [,,] káàkiri ayé pé kí wọ́n kọ lẹ́tà sáwọn aláṣẹ yìí.
Ní March , , Ilé Iṣẹ́ Ètò Ìdájọ́ Ilẹ̀ Rọ́ṣíà gbé ẹjọ́ kan wá sí Ilé Ẹjọ́ Gíga Jù Lọ pé kí wọ́n kéde pé agbawèrèmẹ́sìn ni Ẹ̀ka Ọ́fíìsì Tó Ń Bójú Tó Iṣẹ́ Àwa Ẹlẹ́rìí Jèhófà ní Rọ́ṣíà, kí wọ́n sì gbẹ́sẹ̀ lé e.
Wọ́n tún ní kí Ilé Ẹjọ́ fòfin de ohun táwọn Ẹlẹ́rìí ń ṣe ní ẹ̀ka ọ́fíìsì náà.
Tí Ilé Ẹjọ́ Gíga Jù Lọ bá fọwọ́ sí ohun tí wọ́n sọ yìí, wọ́n máa ti ẹ̀ka ọ́fíìsì àwọn Ẹlẹ́rìí Jèhófà tó wà nítòsí ìlú St. Petersburg pa.
Tó bá yá, wọ́n lè fòfin de ibi ìjọsìn wọn tó tó ọgọ́rùn-ún mẹ́rin [] tí wọ́n ti forúkọ rẹ̀ sílẹ̀ lábẹ́ òfin, wọ́n sì lè mú àwọn Ẹlẹ́rìí Jèhófà tó wà ní ìjọ tó lé ní ẹgbẹ̀rún méjì ó lé ọgọ́rùn-ún mẹ́ta [,] lórílẹ̀-èdè Rọ́ṣíà ní ọ̀daràn.
Ìjọba lè gbẹ́sẹ̀ lé ẹ̀ka ọ́fíìsì wọn, títí kan gbogbo ibi tí àwọn Ẹlẹ́rìí Jèhófà ti ń jọ́sìn káàkiri orílẹ̀-èdè náà.
Yàtọ̀ síyẹn, wọ́n lè fẹ̀sùn ọ̀daràn kan gbogbo àwọn Ẹlẹ́rìí Jèhófà torí pé wọ́n ń jọ́sìn Ọlọ́run.
Ẹjọ́ ọ̀hún ti wà ní Ilé Ẹjọ́ Gíga Jù Lọ, a sì ń retí kí wọ́n dájọ́ ní April .
David A.
Semonian, tó jẹ́ agbẹnusọ àwa Ẹlẹ́rìí Jèhófà ní oríléeṣẹ́ wa sọ pé: “Ìgbìmọ̀ Olùdarí àwa Ẹlẹ́rìí Jèhófà fẹ́ káwọn èèyàn nílé lóko dá sí ọ̀rọ̀ pàtàkì tó wà nílẹ̀ yìí.
Àṣìlò òfin gbáà ni kí wọ́n máa fẹ̀sùn agbawèrèmẹ́sìn kan àwọn aráàlú tí kì í ṣe oníwàhálà, tí wọn kì í sì í rúfin, àfi bíi pé apániláyà ni wọ́n.
Ẹ̀sùn èké pátápátá gbáà ni wọ́n fi kàn wọ́n yìí." Kì í ṣe ìgbà àkọ́kọ́ táwọn Ẹlẹ́rìí Jèhófà máa gbé irú ìgbésẹ̀ yìí nìyí.
Ní nǹkan bí ogún [] ọdún sẹ́yìn, àwọn Ẹlẹ́rìí kọ lẹ́tà gbèjà àwọn ará wọn ní Rọ́ṣíà nígbà tàwọn aláṣẹ kan tí agbára wà lọ́wọ́ wọn lásìkò yẹn ń bà wọ́n lórúkọ jẹ́ kiri.
Yàtọ̀ síyẹn, láwọn ìgbà kan ní àwọn orílẹ̀-èdè míì bíi Jọ́dánì, Korea, àti Màláwì, àwọn Ẹlẹ́rìí Jèhófà ti kọ lẹ́tà sí àwọn òṣìṣẹ́ ìjọba pé kí wọ́n dáwọ́ inúnibíni tí wọ́n ń ṣe sáwọn ará wọn dúró.
Ọ̀gbẹ́ni Semonian sọ pé: “Ó ṣe kedere pé a ò lè pe àwọn ẹlẹ́sìn tó jọ ń ka Bíbélì, tí wọ́n jọ ń kọrin, tí wọ́n sì ń gbàdúrà ní ọ̀daràn.
À ń retí pé lẹ́tà tá a fẹ́ kọ kárí ayé yìí máa mú kí àwọn aláṣẹ orílẹ̀-èdè Rọ́ṣíà dáwọ́ ohun tí kò lẹ́sẹ̀ ńlẹ̀ tí ìjọba fẹ́ ṣe sáwọn ará wa yìí dúró." Ìtọ́ni Nípa Bá A Ṣe Máa Kọ Lẹ́tà Náà Tó o bá fẹ́ kọ lẹ́tà tá a sọ yìí, jọ̀ọ́ tẹ ìlujá tó wà nísàlẹ̀ yìí, kó o lè wa ìtọ́ni nípa bá a ṣe máa kọ ọ́ jáde àti àdírẹ́sì àwọn tá a lè kọ ọ́ sí.
Wa Ìtọ́ni Jáde Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Rọ́ṣíà: Yaroslav Sivulskiy, +---
Àwa Ẹlẹ́rìí Jèhófà Ti Ta Ilé Gbígbé Méjì Ní Ilú Brooklyn Ní August , , àwọn Ẹlẹ́rìí Jèhófà ta ilé tó wà ní  Columbia Heights.
Ó ti tó ọgbọ̀n [] ọdún táwọn tó ń ṣiṣẹ́ ní orílé iṣẹ́ ti ń gbé níbẹ̀.
Òtẹ́ẹ̀lì kan tí wọ́n ń pè ní Hotel Margaret ni ilé yìí tẹ́lẹ̀, tòsí ibẹ̀ sì ni East River àti Manhattan skyline wà, ilé yìí tún rẹwà gan-an torí apá ibi tó wà ní àgbègbè Brooklyn Heights, ó tún ní òrùlé téèyàn lè dúró sí àti iwájú ìta ilé téèyàn lè jókòó sí láìsí ìyọlẹ́nu.
Ṣáájú, ní August , , àwọn Ẹlẹ́rìí Jèhófà ti ta ilé míì tó wà ní  Columbia Heights.
Warwick, New York ni orílé iṣẹ́ àwọn Ẹlẹ́rìí Jèhófà wà báyìí.
Agbẹnusọ fún Àwa Ẹlẹ́rìí Jèhófà: David A.
Semonian, Ọ́fíìsì Agbéròyìnjáde, +---
Wọ́n Fi Ohun Táwọn Ẹlẹ́rìí Jèhófà Là Kọjá Nígbà Ìjọba Nazi Hàn Níbi Ìpàtẹ Kan ní Tel Aviv TEL AVIV—Bẹ̀rẹ̀ láti November  sí December , , nǹkan bí ẹgbẹ̀rún kan àti ọgọ́rùn méje [,] èèyàn ló lọ síbi ìpàtẹ táwọn Ẹlẹ́rìí Jèhófà ṣe sí Hatachana Tel Aviv.
Wọ́n ṣe ibi ìpàtẹ yìí káwọn èèyàn lè mọ ohun táwọn Ẹlẹ́rìí Jèhófà là kọjá nígbà ìjọba Nazi.
Àwọn nǹkan tó wà níbi ìpàtẹ náà ni fídíò àtàwọn fọ́tò tí wọ́n yà láwọn ìgbà yẹn.
Yàtọ̀ síyẹn, Ẹlẹ́rìí Jèhófà kan tó wà ní àgọ́ ìṣẹ́niníṣẹ̀ẹ́ nígbà yẹn lọ́hùn tún fọwọ́ rán irú aṣọ tí wọ́n máa ń wọ̀ ní àgọ́ ìṣẹ́niníṣẹ̀ẹ́ nígbà ìjọba Nazi.
Lájorí ohun tó wà níbi ìpàtẹ yẹn ni àwọn àwòrán mẹ́tàdínlọ́gbọ̀n [] tí Johannes Steyer (-) fọwọ́ yà, àwọn àwòrán yẹn ni wọ́n ń pè ní “The Buchenwald Series." Steyer tó jẹ́ ọ̀kan lára àwọn Ẹlẹ́rìí Jèhófà fi ọdún mẹ́wàá jìyà lábẹ́ ìjọba Nazi, ó ṣẹ̀wọ̀n ní àgọ́ ìṣẹ́niníṣẹ̀ẹ́ Buchenwald, Mauthausen, Sachsenburg, àti Sachsenhausen.
Àárín ọdún  ló parí àwọn àwòrán tó fọwọ́ yà yẹn, torí pé ó ṣì rántí bí nǹkan ṣe rí nígbà tó wà lẹ́wọ̀n, ó sì tún rí àwọn fọ́tò tó jẹ́ kó rántí àwọn nǹkan míì.
Ọ̀kan lára àwọn tó wá síbi ìpàtẹ náà ń wo aṣọ tí wọ́n máa ń wọ̀ ní àgọ́ ìṣẹ́niníṣẹ̀ẹ́ nígbà yẹn.
Ẹlẹ́rìí Jèhófà kan tó wà ní àgọ́ ìṣẹ́niníṣẹ̀ẹ́ nígbà yẹn ló fọwọ́ rán an.
Ọ̀jọ̀gbọ́n Emeritus Yair Auron Ọ̀jọ̀gbọ́n Yair Auron láti Open University Of Israel sọ ìdí tí ìpàtẹ yìí fi dáa ní ìlú Tel Aviv, ó ní: “Ó yẹ káwọn ọ̀dọ́ tó ṣì wà ní ilé ẹ̀kọ́ girama lọ síbi ìpàtẹ yìí torí pé ọ̀pọ̀ ni kò fi bẹ́ẹ̀ mọ̀ nípa àwọn Ẹlẹ́rìí Jèhófà.
Kódà ọ̀pọ̀ èèyàn ní orílẹ̀-èdè Ísírẹ́lì ni kò mọ̀ nípa àwọn Ẹlẹ́rìí Jèhófà àtohun tí wọ́n là kọjá nígbà ìjọba Nazi." Mauro Trapanese, tó jẹ́ agbẹnusọ fáwọn Ẹlẹ́rìí Jèhófà ní Ísírẹ́lì sọ pé: “A ṣètò ibi ìpàtẹ yìí káwọn èèyàn bàa lè mọ ohun tó ṣẹlẹ̀ sáwọn Ẹlẹ́rìí Jèhófà nígbà ìjọba Nazi àti ohun tó gbàfiyèsí nípa wọn.
Bí àpẹẹrẹ, ọ̀pọ̀ àwọn tó wá síbi ìpàtẹ yìí ni kò mọ̀ tẹ́lẹ̀ pé àwọn aláṣẹ nígbà ìjọba Nazi sọ pé tí àwọn Ẹlẹ́rìí Jèhófà bá lè sọ pé àwọn ò ṣe ẹ̀sìn yẹn mọ́, àwọn máa dá wọn sílẹ̀.
Àwọn nǹkan yìí sì jẹ́ káwọn èèyàn mọ púpọ̀ sí i nípa àwọn Ẹlẹ́rìí Jèhófà." Ọ̀jọ̀gbọ́n Gideon Greif Ọ̀jọ̀gbọ́n Gideon Greif tó máa ń sọ̀tàn nípa àgọ́ ìṣẹ́niníṣẹ̀ẹ́ Auschwitz sọ pé: “Àwọn Ẹlẹ́rìí Jèhófà wà lára àwọn tí wọ́n fìyà jẹ, wọ́n sì pa àwọn míì lára wọn torí pé wọ́n dúró lórí ìgbàgbọ́ wọn, wọn ò sì ṣe ohun tí kò bá ẹ̀rí ọkàn wọn mu." Lẹ́yìn tí òpìtàn kan tó ń jẹ́ Batya Brutin wá ṣèbẹ̀wò síbẹ̀, ó ní: “Ó dáa ká mọ ìtàn àwọn Ẹlẹ́rìí Jèhófà nígbà ìjọba Nazi, torí ìyẹn ló máa jẹ́ ká mọ irú ìwà tó máa mú káyé yìí túbọ̀ di ibi tó dára." Bó tilẹ̀ jẹ́ pé ẹ̀ẹ̀kan péré ni wọ́n fẹ́ káwọn èèyàn rí ibi ìpàtẹ yìí, ọ̀pọ̀lọpọ̀ àwọn aṣojú tó wá láti àwọn ilé ìwé gíga ló sọ pé àwọn máa fẹ́ rí àwọn ìsọfúnni púpọ̀ sí i nípa ohun tó ṣẹlẹ̀ sáwọn Ẹlẹ́rìí Jèhófà nígbà ìjọba Nazi.
Agbẹnusọ fún Àwa Ẹlẹ́rìí Jèhófà: Kárí Ayé: David A. Semonian, Ọ́fíìsì Agbéròyìnjáde, +--- Israel: Mauro Trapanese, +---
A Mú Ìwé Mímọ́ Kristẹni Lédè Gíríìkì ní Ìtumọ̀ Ayé Tuntun Jáde Lédè Tzotzil Lórílẹ̀-èdè Mẹ́síkò Geoffrey Jackson, tó jẹ́ ara Ìgbìmọ̀ Olùdarí Àwa Ẹlẹ́rìí Jèhófà mú Ìwé Mímọ́ Kristẹni Lédè Gíríìkì ní Ìtumọ̀ Ayé Tuntun jáde Tzotzil.
Ó wọ aṣọ Jerkil, ìyẹn aṣọ ìbílẹ̀ àwọn Tzotzil tí wọ́n fi òwú ṣe.
MEXICO CITY—Àwa Ẹlẹ́rìí Jèhófà mú Ìwé Mímọ́ Kristẹni Lédè Gíríìkì ní Ìtumọ̀ Ayé Tuntun jáde lédè Tzotzil ní àpéjọ àgbègbè kan tá a ṣe ní December -, , nílùú Tuxtla Gutierrez, ìpínlẹ̀ Chiapas.
Èdè Tzotzil tí àwọn ẹ̀yà Maya ń sọ la fi ṣe Àpéjọ Àgbègbè “Ẹ Kọ́kọ́ Máa Wá Ìjọba Ọlọ́run!" Wọ́n wá ṣe àtagbà rẹ̀ sí Comitan, Chiapas.
Yàtọ̀ sí Bíbélì yẹn, gbogbo àwọn ẹgbẹ̀rún márùn-ún ó lé mẹ́tàléláàádọ́rin [,] tó wà ní ìpàdé náà tún gba ìwé tuntun mẹ́fà míì tí wọ́n mú jáde lédè Tzotzil.
Gamaliel Camarillo tó jẹ́ agbẹnusọ fún àwa Ẹlẹ́rìí Jèhófà lórílẹ̀-èdè Mẹ́síkò sọ pé: “Ìdùnnú ṣubú layọ̀ fún wa bá a ṣe mú Ìwé Mímọ́ Kristẹni Lédè Gíríìkì ní Ìtumọ̀ Ayé Tuntun jáde lédè Tzotzil.
Ojú wa ti wà lọ́nà láti fún àwọn aládùúgbò wa tó ń sọ èdè Tzotzil ní Bíbélì náà." Àwọn Ẹlẹ́rìí tó ń sọ èdè Tzotzil ń lo Ìwé Mímọ́ Kristẹni Lédè Gíríìkì ní Ìtumọ̀ Ayé Tuntun tí wọ́n ṣẹ̀ṣẹ̀ gbà ní àpéjọ tí wọ́n ṣe ní ìpínlẹ̀ Chiapas, lórílẹ̀-èdè Mẹ́síkò.
Bí Iléeṣẹ́ Ètò Ẹ̀kọ́ lórílẹ̀-èdè Mẹ́síkò ṣe sọ, àwọn tó ń sọ èdè Tzotzil tó ọ̀kẹ́ mẹ́tàdínlógún ààbọ̀ [,] ní ìlú Baja California, Campeche, Chiapas, Oaxaca, àti Veracruz.
Ká lè wàásù ìhìnrere fún àwọn tó ń sọ èdè Tzotzil, àwa Ẹlẹ́rìí Jèhófà ṣí ọ́fíìsì àwọn atúmọ̀ èdè sí ìlú San Cristobal de las Casas, ní ìpínlẹ̀ Chiapas.
Àwọn mẹ́ẹ̀ẹ́dógún ló ń túmọ̀ èdè Tzotzil ní ọ́fíìsì náà.
Ọdún , làwa Ẹlẹ́rìí Jèhófà kọ́kọ́ mú ìwé jáde lédè Tzotzil.
Ní báyìí, a ti ní ìwé tó lé ní ọgọ́ta [] táwọn èèyàn lè wà jáde ní èdè Tzotzil láti ìkànnì wa, ìyẹn jw.org.
Agbẹnusọ fún Àwa Ẹlẹ́rìí Jèhófà: Oríléeṣẹ́: J. R. Brown, Ọ́fíìsì Agbéròyìnjáde, tẹlifóònù + Mẹ́síkò: Gamaliel Camarillo, tẹlifóònù +
Ìdúróṣinṣin ni Àpéjọ Àwọn Ẹlẹ́rìí Jèhófà Ọdún  Dá Lé NEW YORK—Gbogbo èèyàn ni àwọn Ẹlẹ́rìí Jèhófà pè sí Àpéjọ Àgbègbè ti ọdún , àkòrí rẹ̀ ni “Jẹ́ Adúróṣinṣin sí Jèhófà!" Friday, May , ni àwọn Ẹlẹ́rìí tó wà lórílẹ̀-èdè Amẹ́ríkà máa bẹ̀rẹ̀ àpéjọ yìí.
Kárí ayé la máa ṣe é, ọ̀fẹ́ sì ni.
Ọjọ́ mẹ́ta la máa fi ṣe àpéjọ yìí, a máa gbádùn àsọyé mọ́kàndínláàádọ́ta [], ọ̀kọ̀ọ̀kan wọn sì máa dá lé ẹṣin ọ̀rọ̀ àpéjọ náà, ìyẹn “ìdúróṣinṣin." Àwọn Ẹlẹ́rìí Jèhófà tún ti dìídì ṣe fídíò kéékèèké márùnlélọ́gbọ̀n [] tí wọ́n máa gbádùn níbẹ̀ àti fíìmù méjì tí wọ́n máa wò lọ́jọ́ Saturday àti Sunday.
Ní ọjọ́ mẹ́tẹ̀ẹ̀ta, àwọn fídíò orin tí wọ́n dìídì ṣètò fún àpéjọ yìí ni wọ́n máa fi bẹ̀rẹ̀ apá ti àárọ̀ àti tọ̀sán.
Gẹ́gẹ́ bí wọ́n ṣe máa ń ṣe lọ́dọọdún, àwọn Ẹlẹ́rìí Jèhófà máa fi àkànṣe ìwé ìkésíni pe gbogbo èèyàn wá sí àpéjọ yìí.
Àkókò àti ibi tí wọ́n ti máa ṣe àpéjọ kọ̀ọ̀kan wà lórí ìkànnì wọn, jw.org.
Àwọn akọ̀ròyìn lè kàn sí ẹ̀ka ọ́fíìsì àwọn Ẹlẹ́rìí Jèhófà tó sún mọ́ wọn jù lọ tí wọ́n bá fẹ́ mọ púpọ̀ sí i nípa àpéjọ yìí.
Bákan náà, àwọn oníròyìn tó bá fẹ́ gbé ìtòlẹ́sẹẹsẹ àpéjọ náà sáfẹ́fẹ́ lè kàn sí ẹ̀ka ọ́fíìsì tó sún mọ́ wọn jù lọ láti mọ orúkọ agbẹnusọ fún àwa Ẹlẹ́rìí Jèhófà tó ń ṣojú fún àgbègbè náà.
David A.
Semonian, tó jẹ́ agbẹnusọ fún àwọn Ẹlẹ́rìí Jèhófà ní oríléeṣẹ́ wọn tó wà ní ìlú Brooklyn, ní ìpínlẹ̀ New York sọ pé: “Ó dá wa lójú pé kí àwọn ẹni méjì tó lè bá ara wọn ṣọ̀rẹ́ kalẹ̀, wọ́n gbọ́dọ̀ dúró ti ara wọn gbágbáágbá.
Àpéjọ wa ti ọdún yìí máa jẹ́ káwọn èèyàn lè ṣe ara wọn lọ́kan; láàárín ẹbí, ọ̀rẹ́ àti ni pàtàkì jù lọ wọ́n á túbọ̀ sún mọ́ Ọlọ́run.
Ó dá wa lójú pé gbogbo àwọn tó bá wá sí àpéjọ yìí máa gbádùn ẹ̀ gan-an." Agbẹnusọ fún Àwọn Ẹlẹ́rìí Jèhófà: David A.
Semonian, Ọ́fíìsì Agbéròyìnjáde, tẹlifóònù +
APÁ KEJÌ Àwọn Ọ̀jọ̀gbọ́n Ò Fara Mọ́ Bí Àwọn Aláṣẹ ní Rọ́ṣíà Ṣe Fẹ́ Fòfin De Bíbélì Ìwé Mímọ́ ní Ìtumọ̀ Ayé Tuntun Apá Kejì nìyí nínú àpilẹ̀kọ alápá mẹ́ta tó dá lórí ohun táwọn gbajúmọ̀ ọ̀mọ̀wé nípa ẹ̀sìn, ohun tó ń lọ láwùjọ àti òṣèlú tá a fọ̀rọ̀ wá lẹ́nu wò sọ àti ohun táwọn ọ̀jọ̀gbọ́n míì sọ, ìyẹn àwọn tó mọ̀ nípa ohun tó ṣẹlẹ̀ nígbà ayé ìjọba Soviet àti lẹ́yìn tí wọ́n kógbá wọlé.
ÌLÚ ST.
PETERSBURG, lórílẹ̀-èdè Rọ́ṣíà—Àwọn aláṣẹ orílẹ̀-èdè Róṣíà fẹ́ fòfin de Bíbélì Ìwé Mímọ́ ní Ìtumọ̀ Ayé Tuntun tí àwọn Ẹlẹ́rìí Jèhófà tẹ̀ jáde, wọ́n ní ìwé “agbawèrèmẹ́sìn" ni.
Ibi tọ́rọ̀ náà burú sí ni pé, tí ilé ẹjọ́ bá dá wọn lẹ́bi lórí ọ̀rọ̀ yìí, tí wọ́n sì fòfin de Bíbélì Ìwé Mímọ́ ní Ìtumọ̀ Ayé Tuntun, Dr. Ekaterina Elbakyan tó jẹ́ ọ̀jọ̀gbọ́n nípa ìbágbépọ̀ ẹ̀dá àti ohun tó ń lọ láwùjọ ní ilé ẹ̀kọ́ gíga Moscow Academy of Labor and Social Relations sọ pé ó máa “ta ko àtunṣe tí wọ́n ṣe sí Àpilẹ̀kọ Kẹta nínú Òfin orílẹ̀-èdè Rọ́ṣíà tó dá lórí Bí Wọ́n Ṣe Lè Gbéjà Ko Àwọn Agbawèrèmẹ́sìn, èyí tí Ọ̀gbẹ́ni Putin fọwọ́ sí nígbà ìwọ́wé ọdún ." Ohun tí Àpilẹ̀kọ Kẹta òfin náà tí wọ́n tún ṣe sọ ni pé: “Bíbélì, Quran, ìwé Tanakh àti Kangyur, àwọn ohun tó wà níbẹ̀ àtàwọn ọ̀rọ̀ tí wọ́n bá fà yọ látinú rẹ̀ ò ṣeé kà sí ti agbawèrèmẹ́sìn." Dr. Roman Lunkin, tó jẹ́ ọ̀gá ní ẹ̀ka Center for Religion and Society Studies ní ilé ẹ̀kọ́ gíga Institute of Europe, Russian Academy of Sciences nílùú Moscow sọ pé: “Ta ló lè rò ó pé òfin tí ìjọba ṣe kí mìmì kankan má bàa mi àwọn ìwé mímọ́ kan máa sún wọn fẹ́ fòfin de àwọn ìwé mímọ́ míì?
Àwọn Ẹlẹ́rìí Jèhófà àti Bíbélì tí wọ́n ń lò ló kọ́kọ́ forí fá a báyìí." Dr. Jeffrey Haynes, tó jẹ́ ọ̀jọ̀gbọ́n nípa òṣèlú àti ọ̀gá iléeṣẹ́ Centre for the Study of Religion, Conflict and Cooperation ní London Metropolitan University fi kún un pé, “Rọ́ṣíà wà lára àwọn orílẹ̀-èdè tó tọwọ́ bọ ìwé àdéhùn ICCPR [ìyẹn, International Covenant on Civil and Political Rights], torí náà, tí wọ́n bá lọ fòfin de Bíbélì yẹn, ṣe ni wọ́n ń ta ko òmìnira ẹ̀sìn tí wọ́n fọwọ́ sí, táwọn orílẹ̀-èdè míì náà sì fọwọ́ sí." Ilé Ẹjọ́ Ìlú Vyborg, tó wà ní kìlómítà méjìdínlógóje [] sí àríwá ìwọ̀ oòrùn ìlú St. Petersburg, ni wọ́n ti ń ṣe ẹjọ́ tó dá lórí Bíbélì Ìtumọ̀ Ayé Tuntun.
Ní April , , lọ́jọ́ kejì tí wọ́n kọ́kọ́ bẹ̀rẹ̀ sí í gbọ́ ẹjọ́ náà, adájọ́ gba ohun tí àwọn alátako àwọn Ẹlẹ́rìí sọ pé kí ilé ẹjọ́ ṣì dá ẹjọ́ náà dúró, kí wọ́n sì yan àwọn ọ̀jọ̀gbọ́n tó máa ṣàyẹ̀wò Bíbélì Ìtumọ̀ Ayé Tuntun.
Ilé ẹjọ́ ò fún àwọn Ẹlẹ́rìí Jèhófà láǹfààní kí wọ́n gbèjà ara wọn, wọ́n sì yan iléeṣẹ́ Center for Sociocultural Expert Studies pé kí wọ́n ṣàyẹ̀wò lórí ọ̀rọ̀ náà.
Bẹ́ẹ̀ sì rèé, ọ̀rọ̀ tí kò dáa tí iléeṣẹ́ yìí ti sọ nípa Bíbélì Ìtumọ̀ Ayé Tuntun ni wọ́n fi kọ́kọ́ fẹ̀sùn kan àwọn Ẹlẹ́rìí Jèhófà.
Bí ilé ẹjọ́ tún ṣe wá yàn wọ́n kí wọ́n gbé Bíbélì Ìtumọ̀ Ayé Tuntun yẹ̀ wò ta ko òfin tí Ilé Ẹjọ́ Gíga Jù Lọ lórílẹ̀-èdè Róṣíà ṣe pé, tí ọ̀jọ̀gbọ́n kan bá ti kọ́kọ́ sọ èrò rẹ̀ nípa ọ̀rọ̀ kan tó wà nílé ẹjọ́, kò gbọ́dọ̀ dá sí ọ̀rọ̀ yẹn mọ́.
Ọ̀rọ̀ ṣì wà lórí àyẹ̀wò tí ilé ẹjọ́ ní kí wọ́n lọ ṣe, àmọ́ àwọn ọ̀mọ̀wé ti sọ èrò wọn lórí Bíbélì táwọn Ẹlẹ́rìí Jèhófà tẹ̀ jáde yìí.
Ọ̀kan lára wọn ni Dr. Gerhard Besier, tó jẹ́ ọ̀gá iléeṣẹ́ Sigmund Neumann Institute for the Research on Freedom and Democracy.
Ó sọ pé: “Kárí ayé làwọn ọ̀mọ̀wé nípa Bíbélì tí wọ́n wá láti onírúurú ẹ̀sìn ti ń gbóríyìn fáwọn tó túmọ̀ Bíbélì Ìtumọ̀ Ayé Tuntun." Bákan náà, nínú ìròyìn oṣooṣù tí àjọ SOVA Center for Information and Analysis tó wà ní Moscow gbé jáde ní February , èyí tí wọ́n pè ní Misuse of Anti-Extremism, àjọ náà sọ pé: “A ò rí ẹ̀rí kankan pé ìwé agbawèrèmẹ́sìn ni Bíbélì Ìtumọ̀ Ayé Tuntun." Látìgbà yẹn, ó fẹ́rẹ̀ẹ́ jẹ́ pé oṣooṣù ni àjọ SOVA Center ń sọ ọ́ nínú ìròyìn tí wọ́n ń gbé jáde pé àwọn ò fara mọ́ ohun tí ìjọba orílẹ̀-èdè Rọ́ṣíà ń ṣe.
Wọ́n sọ ọ́ nínú ìròyìn tí wọ́n gbé jáde ní June : “À ń tún un sọ báyìí pé ẹ̀tanú ẹ̀sìn la ka inúnibíni táwọn èèyàn ń ṣe sáwọn Ẹlẹ́rìí Jèhófà ní Rọ́ṣíà sí, ẹ̀tanú ẹ̀sìn ni àwọn aláṣẹ sì ń ṣe sí wọn bí wọ́n ṣe ń fòfin de ẹ̀sìn wọn àti àwọn ìwé wọn." Àlàyé Nípa Bíbélì Ìtúmọ̀ Ayé Tuntun Ó lé ní ọgọ́rùn-ún [] ọdún tí àwọn Ẹlẹ́rìí Jèhófà lórílẹ̀-èdè Rọ́ṣíà fi lo oríṣiríṣi ìtúmọ̀ Bíbélì nínú ìjọsìn wọn.
Wọ́n ti lo àwọn Bíbélì bíi Russian synodal àti Makarios.
Lọ́dún , àwọn Ẹlẹ́rìí Jèhófà bẹ̀rẹ̀ sí í túmọ̀ Bíbélì sí èdè Rọ́ṣíà òde òní, ọdún méjìlá [] ni wọ́n sì fi ṣe é.
Lọ́dún , wọ́n mú Bíbélì Ìtúmọ̀ Ayé Tuntun lódindi jáde lédè Rọ́ṣíà.
Látìgbà yẹn, ẹ̀dà tó fẹ́rẹ̀ẹ́ tó mílíọ̀nù márùn-ún ni wọ́n ti tẹ̀ jáde lédè Róṣíà.
Àwọn Ẹlẹ́rìí Jèhófà ti gbé Bíbélì Ìtúmọ̀ Ayé Tuntun jáde lódindi àti lápá kan ní èdè mẹ́tàdínlógóje [], ẹ̀dà tí wọ́n sì ti tẹ̀ ti lé ní mílíọ̀nù lónà igba ó lé mẹ́tàdínlógún [].
Oríṣiríṣi ọ̀nà tí kò léwu, tí kò sì pa àwọn aráàlú lára ni àwọn Ẹlẹ́rìí tó fẹ́rẹ̀ẹ́ tó ọ̀kẹ́ mẹ́sàn-án ó dín ẹgbẹ̀rún márùn-ún [,] tó wà lórílẹ̀-èdè Rọ́ṣíà fi ń pín Bíbélì lọ́fẹ̀ẹ́ fún àwọn tó nífẹ̀ẹ́ sí i.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, --- Rọ́ṣíà: Yaroslav Sivulskiy, ---
APÁ KẸTA Àwọn Ọ̀jọ̀gbọ́n Lágbàáyé Ò Fọwọ́ sí “Àyẹ̀wò Táwọn Ọ̀jọ̀gbọ́n Ṣe" Láti Mú Àwọn “Agbawèrèmẹ́sìn" ní Rọ́ṣíà Apá Kẹta nìyí nínú àpilẹ̀kọ alápá mẹ́ta tó dá lórí ohun táwọn gbajúmọ̀ ọ̀mọ̀wé nípa ẹ̀sìn, ohun tó ń lọ láwùjọ àti òṣèlú tá a fọ̀rọ̀ wá lẹ́nu wò sọ àti ohun táwọn ọ̀jọ̀gbọ́n míì sọ, ìyẹn àwọn tó mọ̀ nípa ohun tó ṣẹlẹ̀ nígbà ayé ìjọba Soviet àti lẹ́yìn tí wọ́n kógbá wọlé.
ÌLÚ ST.
PETERSBURG, lórílẹ̀-èdè Rọ́ṣíà—Ilé ẹjọ́ ti sọ pé kí iléeṣẹ́ Center for Sociocultural Expert Studies nílùú Moscow ṣàyẹ̀wò àwọn Ẹlẹ́rìí Jèhófà àtàwọn ìwé ẹ̀sìn wọn dáadáa.
Wọ́n parí àyẹ̀wò kan ní August , òun ni wọ́n sì fi ń bá àwọn Ẹlẹ́rìí Jèhófà ṣe ẹjọ́ lórí Bíbélì Ìwé Mímọ́ ní Ìtumọ̀ Ayé Tuntun, àmọ́ àyẹ̀wò míì ṣì ń lọ lọ́wọ́.
Dr. Mark R. Elliott Àwọn ọ̀jọ̀gbọ́n táwọn èèyàn kà sí pàtàkì láwùjọ, lórílẹ̀-èdè Rọ́ṣíà àtàwọn orílẹ̀-èdè míì ti já irọ́ àwọn àyẹ̀wò yìí.
Ọ̀kan lára wọn ni Dr. Mark R. Elliott, tó ń gbé abala ìròyìn East-West Church and Ministry Report jáde.
Ó sọ pé: “Àwọn tí ìjọba kà sí ‘ọ̀jọ̀gbọ́n’, tí wọ́n ní kí wọ́n máa ṣàyẹ̀wò ọ̀rọ̀ ẹ̀sìn, títí kan àwọn tó ń ta ko Bíbélì àwọn Ẹlẹ́rìí Jèhófà, ni kò ní ìmọ̀, tí wọn ò sì ṣeé fọkàn tán, torí pé àwọn ohun tí wọ́n ń sọ lórí ọ̀rọ̀ ẹ̀sìn ò lẹ́sẹ̀ ńlẹ̀." Dr. Roman Lunkin, tó jẹ́ ọ̀gá ní ẹ̀ka Center for Religion and Society Studies ní ilé ẹ̀kọ́ gíga Institute of Europe, Russian Academy of Sciences nílùú Moscow, dìídì jẹ́ kí iléeṣẹ́ Center for Sociocultural Expert Studies mọ̀ pé “ìkankan nínú àwọn ọ̀jọ̀gbọ́n yẹn ò kẹ́kọ̀ọ́ yege nípa ẹ̀sìn, wọn ò tiẹ̀ tún mọ ohun tó máa ń wà nínú ìwé àwọn Ẹlẹ́rìí Jèhófà.
Iléeṣẹ́ Irenaeus of Lyon Centre ni wọ́n ti gba àwọn ìsọfúnni kan tí wọ́n fi ṣe àyẹ̀wò tí wọ́n ń ṣe.
Àwọn ẹlẹ́sìn Ọ́tọ́dọ́ọ̀sì tí wọ́n jẹ́ agbawèrèmẹ́sìn ló sì ni iléeṣẹ́ yìí, wọ́n máa ń gbógun ti àwọn ẹgbẹ́ ìsìn, àwọn èèyàn sì mọ̀ wọ́n mọ bí wọ́n ṣe ń ta ko àwọn Ẹlẹ́rìí Jèhófà àti ọ̀pọ̀ àwọn ẹ̀sìn míì." Dr. Ekaterina Elbakyan, tó jẹ́ ọ̀jọ̀gbọ́n nípa ìbágbépọ̀ ẹ̀dá àti ohun tó ń lọ láwùjọ ní ilé ẹ̀kọ́ gíga Moscow Academy of Labor and Social Relations sọ pé, “Kó má yà yín lẹ́nu pé mo gbà pẹ̀lú Dr. Lunkin.
Òótọ́ ni pé lóde òní, ní Rọ́ṣíà, àwọn tí kì í ṣe akọ́ṣẹ́mọṣẹ́ ni wọ́n máa ń sọ pé kí wọ́n ṣàyẹ̀wò lórí ọ̀rọ̀ ẹ̀sìn, wọ́n á sì ti fi ohun tí wọ́n á sọ sí wọn lẹ́nu.
Ẹni tó bá jẹ́ ọ̀jọ̀gbọ́n gangan ò wá ní ráyè sọ òótọ́ ọ̀rọ̀." Dr. Elbakyan wà nílé ẹjọ́ ìlú Taganrog lẹ́ẹ̀mejì nígbà tí wọ́n ń dá ẹjọ́ àwọn Ẹlẹ́rìí Jèhófà, ó sì tún wà níbi ìgbẹ́jọ́ nílé ẹjọ́ kòtẹ́milọ́rùn nílùú Rostov-on-Don gẹ́gẹ́ bí ọ̀jọ̀gbọ̀n.
Ó sọ pé: “Mo fojú ara mi rí fídíò tó mú kí wọ́n fẹ̀sùn agbawèrèmẹ́sìn kan àwọn Ẹlẹ́rìí Jèhófà.
Pẹ̀lú ìmọ̀ tí mo ní gẹ́gẹ́ bí ọ̀jọ̀gbọ́n, ẹ̀ẹ̀mejì ni mo ṣàlàyé tó kún rẹ́rẹ́ ní ilé ẹjọ́ pé báwọn Kristẹni ṣe máa ń ṣe ìsìn wọn ló wà nínú fídíò tá a wò yẹn, pé kò ní nǹkan kan ṣe pẹ̀lú àwọn agbawèrèmẹ́sìn, àmọ́ ilé ẹjọ́ ò ka ọ̀rọ̀ mi sí.
Ó hàn kedere pé ọgbọ́kọ́gbọ́n tí àwọn aláṣẹ fẹ́ máa fi ṣe ẹ̀tanú ẹ̀sìn nìyí.
Tí wọ́n bá sì ń bá a lọ báyìí, kò sí tàbí ṣùgbọ́n, wọ́n á ka àwọn ẹlẹ́sìn sí ‘agbawèrèmẹ́sìn’ torí ohun tí wọ́n gbà gbọ́." Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, --- Rọ́ṣíà: Yaroslav Sivulskiy, ---
Àwọn Ẹlẹ́rìí Jèhófà Yọ̀ǹda Ara Wọn Láti Tún Ilé Tó Lé Ní  Ṣe Lẹ́yìn Ìmìtìtì Ilẹ̀ Tó Wáyé ní Japan Àwọn Ẹlẹ́rìí ń tún òrùlé ilé kan tó ti bà jẹ́ ṣe ní Koshi.
ÌLÚ EBINA, lórílẹ̀-èdè Japan—Àwọn Ẹlẹ́rìí Jèhófà lórílẹ̀-èdè Japan parí àtúnṣe tí wọ́n ń ṣe sí ọgọ́rùn-ún mẹ́ta ilé ó lé méjìdínlọ́gọ́ta [] tó jẹ́ ti àwọn ará wọn.
Ìmìtìtì ilẹ̀ tó wáyé ní April  àti , , nílùú Kumamoto lórílẹ̀-èdè Japan ló ba àwọn ilé náà jẹ́.
Nǹkan bí ẹgbẹ̀rún mẹ́ẹ̀ẹ́dógún [,] làwọn tó yọ̀ǹda ara wọn láti lọ́wọ́ sí iṣẹ́ ìkọ́lé yìí kí wọ́n lè ṣèrànwọ́ fáwọn tí àjálù ṣẹlẹ̀ sí.
July  sí March  ni wọ́n fi ṣe é.
Bó tiẹ̀ jẹ́ pé Ẹlẹ́rìí Jèhófà kankan ò bá ìṣẹ̀lẹ̀ náà lọ, mọ́kàndínlọ́gọ́fà [] lára wọn ló gba pé kí wọ́n kúrò nínú ilé wọn.
Inú Gbọ̀ngàn Ìjọba mẹ́ẹ̀ẹ́dógún [], ìyẹn ibi táwọn Ẹlẹ́rìí Jèhófà ti ń jọ́sìn, ni wọ́n kọ́kọ́ kó àwọn tí ilé wọn bà jẹ́ sí, àwọn tó yọ̀ǹda ara wọn wá lọ palẹ̀ ilé àwọn èèyàn yìí mọ́.
Àwọn òṣìṣẹ́ mẹ́fà ń ṣe òrùlé tuntun sórí ilé kan tó bà jẹ́ nílùú Chimachi.
Àwọn òṣìṣẹ́ ń tún ilé kan tó bà jẹ́ ṣe nílùú Mashiki.
July ,  làwọn Ẹlẹ́rìí Jèhófà bẹ̀rẹ̀ iṣẹ́ ìkọ́lé níbi tí àjálù ti ṣẹlẹ̀.
Wọ́n tún àwọn ibi tó là lára ilé ṣe, wọ́n tún ilẹ̀ rẹ́, wọ́n ṣàtúnṣe àwọn ògiri inú ilé, òrùlé àtàwọn ẹ̀rọ omi tó bà jẹ́ nítorí ìmìtìtì ilẹ̀ tó wáyé.
Wọ́n tún fi ilẹ̀kùn tuntun, wíńdò àtàwọn ẹ̀rọ amúlétutù rọ́pò àwọn èyí tó ti bà jẹ́.
Nílùú Kikuchi, àwọn òṣìṣẹ́ ń yọ àwọn ibi tó fọ́ lára òrùlé kúrò, wọ́n sì ń fi tuntun rọ́pò rẹ̀.
Ọ̀gbẹ́ni Minoru Kono, tó ń bá Ẹgbẹ́ Ológun orílẹ̀-èdè Japan ṣiṣẹ́ tẹ́lẹ̀ rí iṣẹ́ ìkọ́lé táwọn Ẹlẹ́rìí Jèhófà ṣe láti ṣèrànwọ́ fáwọn tí àjálù ṣẹlẹ̀ sí, ó ní: “Nínú iṣẹ́ tí mò ń ṣe, tó bá dọ̀rọ̀ ká gbẹ̀mí àwọn èèyàn là, a kì í fi nǹkan falẹ̀ rárá! Báwọn Ẹlẹ́rìí Jèhófà náà ò ṣe fi nǹkan falẹ̀ nìyẹn lẹ́yìn ìmìtìtì ilẹ̀ tó wáyé nílùú Kumamoto nìyẹn, wọ́n yára lọ síbi tí àjálù ti ṣẹlẹ̀ kí wọ́n lè ran àwọn tọ́rọ̀ kàn lọ́wọ́.
Nígbà táwọn Ẹlẹ́rìí Jèhófà bẹ̀rẹ̀ iṣẹ́ ìkọ́lé tí wọ́n ń ṣe yìí, ó yà mí lẹ́nu gan-an pé àwọn akọ́ṣẹ́mọṣẹ́ ni mo rí níbẹ̀, tí wọ́n ń wá láti oríṣiríṣi ibi lórílẹ̀-èdè Japan kí wọ́n lè wá ṣèrànwọ́ lẹ́nu iṣẹ́ náà.
Tọkàntọkàn làwọn Ẹlẹ́rìí Jèhófà tó yọ̀ǹda ara wọn fi ṣiṣẹ́, wọn ò fi iṣẹ́ náà ṣeré rárá." Nílùú Uki, Ẹlẹ́rìí kan ń ti kọnkéré wọnú ilé kan tó ti bà jẹ́, kọnkéré yìí ni wọ́n máa fi tún ìpìlẹ̀ ilé náà ṣe.
Ichiki Matsunaga, agbẹnusọ fún àwọn Ẹlẹ́rìí Jèhófà ní Japan, sọ pé: “Láti oṣù mélòó kan sẹ́yìn ni ọ̀rọ̀ àjálù tó ṣẹlẹ̀ yìí ti ń tán lára wa, tá a sì ń pawọ́ pọ̀ kọ́lé pẹ̀lú ẹgbẹẹgbẹ̀rún àwọn tí ìmìtìtì ilẹ̀ tó wáyé nílùú Kumamoto ṣèpalára fún.
Báwọn ará wa ṣe ṣèrànwọ́ lẹ́yìn tí àjálù yìí wáyé ti gbé wa ró gan-an, orísun ìtùnú ló sì jẹ́ fún wa.
Kò ṣeé fowó rà!" Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Japan: Ichiki Matsunaga, +---
Ọ̀gbàrá Òjò àti Ẹrẹ̀ Ṣọṣẹ́ Gan-an ní Siri Láńkà Àwọn Ẹlẹ́rìí Jèhófà ń ṣiṣẹ́ kára láti ṣèrànwọ́ fún àwọn ará wọn àti àwọ̀n míì tí ọ̀gbàrá òjò àti ẹrẹ̀ tó ya ṣe lọ́ṣẹ́ ní gúúsù àti ìwọ̀ oòrùn orílẹ̀-èdè Siri Láńkà.
Òjò tó bẹ̀rẹ̀ ní May  ló fa ọ̀gbàrá òjò àti ẹrẹ̀ tó ya náà.
Ìròyìn sọ pé iye èèyàn tó ju igba [] ló kú, tí àwọn tó ju ẹgbẹ̀rún mẹ́tàdínlọ́gọ́rin [,] ò sì nílé lórí mọ́.
Ẹ̀ka ọ́fíìsì àwa Ẹlẹ́rìí Jèhófà ní Siri Láńkà ṣètò ìgbìmọ̀ méjì tó ń ṣètò ìrànwọ́ láti pèsè ohun tí àwọn Ẹlẹ́rìí tó lé ní ọgọ́rùn-ún [] nílò gbàrà tí ìṣẹ̀lẹ̀ náà wáyé.
Ara àwọn ohun tí wọ́n kọ́kọ́ pèsè ni oúnjẹ àti ilé fún àwọn tó pàdánù ilé wọn.
A ò gbọ́ pé Ẹlẹ́rìí Jèhófà kankan bá ìṣẹ̀lẹ̀ náà lọ.
Láti oríléeṣẹ́ wa ní New York ni Ìgbìmọ̀ Olùdarí àwa Ẹlẹ́rìí Jèhófà ti ń bójú tó bí a ṣe ń fi owó táwọn èèyàn fi ń ṣètọrẹ fún iṣẹ́ ìwàásù wa kárí ayé ṣèrànwọ́ nígbà àjálù.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Siri Láńkà: Nidhu David, +---
Ilé Ẹjọ́ Gíga Jù Lọ ní Rọ́ṣíà Ṣì Ń Gbọ́ Ẹjọ́ Àwọn Ẹlẹ́rìí Jèhófà Lọ́jọ́ kejì tí ilé ẹjọ́ gbọ́ ẹjọ́ náà, Ilé Ẹjọ́ Gíga Jù Lọ lórílẹ̀-èdè Rọ́ṣíà gbọ́rọ̀ lẹ́nu Ilé Iṣẹ́ Ètò Ìdájọ́, tí wọ́n ń sọ pé kí ìjọba ti Ẹ̀ka Ọ́fíìsì Tó Ń Bójú Tó Iṣẹ́ Àwọn Ẹlẹ́rìí Jèhófà ní Rọ́ṣíà pa.
Ilé ẹjọ́ dá ìgbẹ́jọ́ náà dúró díẹ̀, wọ́n wá sún un di Friday, April , , ní aago mẹ́wàá àárọ̀.
David A.
Semonian, tó jẹ́ agbẹnusọ àwọn Ẹlẹ́rìí Jèhófà ní oríléeṣẹ́ wọn ní New York ṣàlàyé pé: “Ìgbẹ́jọ́ tòní jẹ́ kó ṣe kedere pé gbogbo ohun tí Ilé Iṣẹ́ Ètò Ìdájọ́ ń sọ nípa ètò àwa Ẹlẹ́rìí Jèhófà kò lẹ́sẹ̀ ńlẹ̀." Ó fi kún un pé, “Àmọ́ a tún kíyè sí i lónìí pé Ilé Iṣẹ́ Ètò Ìdájọ́ gbà lóòótọ́ pé tí wọ́n bá fòfin de àwọn Ẹlẹ́rìí Jèhófà, ọ̀rọ̀ náà máa le débi pé tí wọ́n bá kóra jọ lásán láti gbàdúrà, wọ́n lè mú wọn pé ọ̀daràn ni wọ́n.
À ń retí pé kí Ilé Ẹjọ́ Gíga Jù Lọ dá ẹjọ́ yìí bó ṣe tọ́, kí wọ́n má sì jẹ́ kí àwọn aláṣẹ fi ẹ̀tọ́ ọmọnìyàn tá a ní dù wá." Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Rọ́ṣíà: Yaroslav Sivulskiy, +--- Àwọn Ẹlẹ́rìí Jèhófà Ní Orílẹ̀-Èdè Central African Republic Sá Kúrò Nílùú Nítorí Ogun Abẹ́lé Ọ̀kan lára ìgbìmọ̀ tó ń pèsè ìrànwọ́ ń pín nǹkan fáwọn èèyàn.
DOUALA, lórílẹ̀-èdè Kamẹrúùnù—Ìjà ẹ̀sìn àti ìjà kẹ́lẹ́yàmẹ̀yà tó ń pọ̀ sí i ní àwọn apá kan lórílẹ̀-èdè Central African Republic ti mú káwọn Ẹlẹ́rìí Jèhófà sá lọ sí orílẹ̀-èdè Kamẹrúùnù àti Democratic Republic of Congo.
Àwọn Ẹlẹ́rìí Jèhófà tó wà níbẹ̀ gbà wọ́n tọwọ́tẹsẹ̀, wọ́n sì tọ́jú wọn.
Lẹ́yìn tí ìjà bẹ̀rẹ̀ ní July , , nǹkan bí Ẹlẹ́rìí Jèhófà mẹ́ẹ̀ẹ́dógún [] àti ìdílé kan pẹ̀lú ọmọ wọn jòjòló, sá lọ sí abúlé Mbai Mboum ní ìlà oòrùn orílẹ̀-èdè Kamẹrúùnù.
Lọ́sẹ̀ tó tẹ̀ lé e, ìjà míì tún wáyé, àwọn jàǹdùkú bẹ̀rẹ̀ sí í dáná sunlé, nǹkan bí ọgọ́ta [] àwọn Ẹlẹ́rìí Jèhófà tó wà lágbègbè Bangassou lórílẹ̀-èdè Central African Republic sá kúrò nílùú, wọ́n sá lọ sílùú Ndu lórílẹ̀-èdè Democratic Republic of Congo.
Ọmọ jòjòló lára àwon tó ń wá ibi isádi.
Jean-Bernard Fayanga tó jẹ́ agbọ̀rọ̀sọ fáwa Ẹlẹ́rìí Jèhófà ní Central African Republic sọ pé: “Inú wa dùn pé kò sí ẹnì kankan nínú àwọn arákùnrin wa àti arábìnrin wa tó kú sínú ogun abẹ́lé náà.
À ń ṣiṣẹ́ pọ̀ pẹ̀lú àwọn ẹ̀ka ọ́fíìsì wa ní Kamẹrúùnù àti Congo láti ṣètò ìgbìmọ̀ tó ń pèsè ìrànwọ́ kí wọ́n lè pèsè omi tó dara, oúnjẹ, ibùgbé àti ọ̀rọ̀ ìtùnú látinú Bíbélì fáwon Ẹlẹ́rìí náà." Àwọn alàgbà ṣètò láti pèsè ìrànwọ́ nípa tẹ̀mí, bí àpẹẹrẹ, wọ́n ṣètò láti wo àwon fídíò tó dá lórí Bíbélì, ní èdè Sango tó jẹ́ èdè ìbílé àwọn tó wá ibi ìsádi.
Ìgbìmọ̀ Olùdarí ti Àwa Ẹlẹ́rìí Jèhófà ló ń bójú tó ètò ìrànwọ́ láti oríléeṣẹ́ wa, ọrẹ táwọn èèyàn ń ṣe fún iṣẹ́ ìwàasù kárí ayé ni wọ́n sì ń lò.
Media Contacts: International: David A.
Semonian, Office of Public Information, +--- Cameroon: Gilles Mba, +-- Central African Republic: Jean-Bernard Fayanga, +-- Àwọn Aláṣẹ ní Rọ́ṣíà Gbóríyìn fún Àwọn Ẹlẹ́rìí Jèhófà, Títí Kan Ọmọ Ilẹ̀ Denmark Tó Wà Lẹ́wọ̀n, Pé Wọ́n Ran Ìlú Lọ́wọ́ Ìwé táwọn aláṣẹ ìlú Oryol kọ nìyí: “A dúpẹ́ lọ́wọ́ yín fún ohun rere tẹ́ ẹ ṣe fún ìlú àti bẹ́ ẹ ṣe tún àyíká ṣe." NEW YORK—Ní June , , àwọn aláṣẹ ìlú Oryol lórílẹ̀-èdè Rọ́ṣíà gbóríyìn fún ìjọ àwọn Ẹlẹ́rìí Jèhófà tó wà nílùú náà, wọ́n ní àwọn mọrírì bí wọ́n ṣe kọ́wọ́ ti ètò tí ìjọba ṣe láti tún ìlú ṣe ní April , .
Àádọ́rin [] làwọn Ẹlẹ́rìí Jèhófà tó yọ̀ǹda ara wọn lọ́jọ́ yẹn, tí wọ́n ń kó ìdọ̀tí tó wà láwọn ojú ọ̀nà ìlú Oryol àtàwọn ìdọ̀tí tó wà níbi odò Orlik River tó ṣàn káàkiri ìlú náà.
Kí àwọn aláṣẹ ìlú náà lè fi hàn pé àwọn mọrírì iṣẹ́ yìí, wọ́n fún àwọn Ẹlẹ́rìí Jèhófà ní ẹ̀bùn kékeré kan, wọ́n sì kọ̀wé kékeré kan sí i.
Díẹ̀ lára ohun tí wọ́n kọ síbẹ̀ ni pé: “A dúpẹ́ lọ́wọ́ yín fún ohun rere tẹ́ ẹ ṣe fún ìlú àti bẹ́ ẹ ṣe tún àyíká ṣe." Àmọ́ lẹ́yìn oṣù kan tí wọ́n ṣiṣẹ́ àtúnṣe yìí, tó bọ́ sí ọ̀sẹ̀ kan ṣáájú ìgbà tí àwọn aláṣẹ ìlú dúpẹ́ lọ́wọ́ wọn, àwọn agbófinró lọ síbi táwọn Ẹlẹ́rìí Jèhófà ti ń ṣèpàdé ní ìrọwọ́rọsẹ̀ ní May , wọ́n sì mú ọ̀kan nínú àwọn Ẹlẹ́rìí Jèhófà tó yọ̀ǹda ara rẹ̀ nígbà àtúnṣe yẹn.
Dennis Christensen lorúkọ ẹ̀, (àwòrán ẹ̀ ló dá wà lókè lápá ọ̀tún) wọ́n ní ó ń ṣiṣẹ́ agbawèrèmẹ́sìn làwọn ṣe mú un.
Àwọn aláṣẹ ti máa ń fẹ̀sùn agbawèrèmẹ́sìn kan àwọn Ẹlẹ́rìí Jèhófà káàkiri orílẹ̀-èdè náà.
Dennis Christensen ń ṣèrànwọ́ nígbà tí wọ́n ń tún ìlú ṣe ní October .
David A.
Semonian, tó jẹ́ agbẹnusọ àwọn Ẹlẹ́rìí Jèhófà ní oríléeṣẹ́ wọn sọ pé, “Kò ní ya àwọn tó bá mọ àwọn Ẹlẹ́rìí Jèhófà lẹ́nu pé Dennis àtàwọn míì tó wà nínú ìjọ máa yọ̀ǹda ara wọn láti tún ìlú ṣe.
Kì í ṣòní kì í ṣàná ni wọ́n ti ń ṣe irú iṣẹ́ yìí, ọjọ́ pẹ́ tí wọ́n ti ń ṣe é, kódà wọn ò dáwọ́ dúró látọdún  tí ìjọba ti gbẹ́sẹ̀ lé ibi tí wọ́n ti forúkọ ẹ̀sìn wọn sílẹ̀ lábẹ́ òfin.
Aráàlú rere làwọn èèyàn mọ àwọn Ẹlẹ́rìí Jèhófà tó wà nílùú Oryol sí, títí kan àwọn Ẹlẹ́rìí tó wà láwọn ìlú míì kárí ayé.
Ìdí nìyẹn tó fi rí bákan pé àwọn aláṣẹ máa mú Dennis ní ọ̀daràn, ẹni tó jẹ́ pé òṣìṣẹ́ kára ni, Kristẹni tó sì máa ń pa òfin ìlú mọ́ ni.
Ó tún ṣẹ̀ṣẹ̀ lọ́wọ́ sí ohun tó ṣe ìlú láǹfààní ni, táwọn aláṣẹ ìlú Oryol náà sì mọrírì ẹ̀.
Ṣe la retí pé kí wọ́n tú Dennis sílẹ̀ lójú ẹsẹ̀, kí òun àti àwọn Ẹlẹ́rìí bíi tiẹ̀ lè jọ máa ṣe ìjọsìn wọn lọ ní àlàáfíà, kó sì lè máa ran ìlú lọ́wọ́ bó ṣe máa ń ṣe." Nǹkan bí ọdún kan lẹ́yìn tí ìjọba gbẹ́sẹ̀ lé ibi táwọn Ẹlẹ́rìí ti forúkọ ẹ̀sìn wọn sílẹ̀ lábẹ́ òfin nílùú Oryol ní June ,  làwọn aláṣẹ mú Ọ̀gbẹ́ni Christensen.
Kò sì pẹ́ lẹ́yìn tí Ilé Ẹjọ́ Gíga Jù Lọ ti Rọ́ṣíà dájọ́ ní April , , pé ìjọba ti gbẹ́sẹ̀ lé Ẹ̀ka Ọ́fíìsì Tó Ń Bójú Tó Iṣẹ́ Àwọn Ẹlẹ́rìí Jèhófà ní Rọ́ṣíà tó wà nítòsí ìlú St. Petersburg, tí àwọn aláṣẹ fi fẹ̀sùn kan Ọ̀gbẹ́ni Christensen.
Ó ṣì wà ní àtìmọ́lé tí àwọn aláṣẹ ìlú Oryol fi sí di ìgbà tí wọ́n máa gbọ́ ẹjọ́ rẹ̀.
Agbẹnusọ fún Àwa Ẹlẹ́rìí Jèhófà: David A.
Semonian, Ọ́fíìsì Agbéròyìnjáde, +---
Iléeṣẹ́ GBI Fún Àwọn Ẹlẹ́rìí Jèhófà Ní Àmì Ẹ̀yẹ Tó Ga Jù Torí Pé Wọ́n Kọ́ Oríléeṣẹ́ Wọn Tuntun Lọ́nà tí Kò Ní Pa Àyíká Lára NEW YORK—Nígbà táwọn Ẹlẹ́rìí Jèhófà parí oríléeṣẹ́ wọn tuntun tí wọ́n ń kọ́ ní August , wọ́n gba àmì ẹ̀yẹ torí pé wọn ò ṣe ohun tó ń pa àyíká lára níbi ilé tí wọ́n ṣẹ̀ṣẹ̀ kọ́ sílùú Warwick, ní New York.
Iléeṣẹ́ Green Building Initiative (GBI), tó máa ń yẹ ilé táwọn iléeṣẹ́ míì kọ́ wò, tó sì máa ń fún wọn lámì ẹ̀yẹ, ló fún àwọn Ẹlẹ́rìí Jèhófà ní àmì ẹ̀yẹ Green Globes mẹ́rin fún gbogbo ilé méje tí wọ́n kọ́ sí Warwick, tó yege nínú àyẹ̀wò tí wọ́n ṣe.
Àmì ẹ̀yẹ Green Globes mẹ́rin yìí ni àmì ẹ̀yẹ tó ga jù tí iléeṣẹ́ yìí lè fúnni.
Shaina Weinstein, tó jẹ́ ọ̀gá àgbà níléeṣẹ́ GBI ní ẹ̀ka tó ń ṣètò àbẹ̀wò sáwọn iléeṣẹ́ sọ pé: “Nínú ọgọ́rùn-ún mẹ́sàn-án ó lé márùndínláàádọ́rin [] ilé tá a ti yẹ̀ wò lórílẹ̀-èdè yìí, mẹ́rìnlélọ́gọ́ta [] péré ló gba àmì ẹ̀yẹ tó ga jù, ìyẹn àmì ẹ̀yẹ Green Globes mẹ́rin.
Ó yani lẹ́nu gan-an pé àwọn Ẹlẹ́rìí Jèhófà lè gba àmì ẹ̀yẹ Green Globes mẹ́rin fún ilé méjèèje tí wọ́n kọ́ sí Warwick yẹn.
Ó fi hàn pé wọ́n fọwọ́ pàtàkì mú ọ̀rọ̀ omi, iná, wọn ò sì ba àyíká jẹ́ níbẹ̀." Ohun tí iléeṣẹ́ GBI máa ń wò kí ilé kan tó gba àmì ẹ̀yẹ Green Globes nìyí.
Gbogbo ilé méje tó wà ní oríléeṣẹ́ àwọn Ẹlẹ́rìí Jèhófà tí iléeṣẹ́ yìí lọ yẹ̀ wò ló gba, ó kéré tán, àádọ́rùn-ún [] máàkì nínú ọgọ́rùn-ún [], tó já sí pé wọ́n á gba àmì ẹ̀yẹ Green Globes mẹ́rin.
Bí iléeṣẹ́ GBI ṣe sọ lórí ìkànnì wọn, wọ́n ní “àwọn kì í fi iṣẹ́ àwọn pawó, pé ṣe làwọn máa ń gbé ọ̀nà ìkọ́lé tó dáa lárugẹ, ìyẹn ni pé káwọn èèyàn lo àwọn ohun àmúṣọrọ̀ lọ́nà tó dáa, kí wọ́n sì kọ́lé lọ́nà tí kò ní wu ẹ̀mí léwu tàbí kó pa àyíká lára." Iléeṣẹ́ GBI máa ń lọ wo àwọn ilé tuntun tí iléeṣẹ́ kan bá ṣẹ̀ṣẹ̀ kọ́, kí wọ́n lè rí i bóyá wọ́n ṣe dáadáa.
Wọ́n tún máa ń sọ fún àwọn akọ́ṣẹ́mọṣẹ́ míì tó mọ̀ nípa ẹ̀ pé kí wọ́n ṣàyẹ̀wò ìsọfúnni táwọn ti kó jọ nígbà táwọn lọ wo ilé náà.
Àwọn akọ́ṣẹ́mọṣẹ́ náà sì máa ń lọ fojú ara wọn wo bí wọ́n ṣe kọ́ ilè náà.
David Bean, tó ń rí sí ọ̀rọ̀ bíbójú tó àyíká ní iléeṣẹ́ àwọn Ẹlẹ́rìí Jèhófà lórílẹ̀-èdè Amẹ́ríkà sọ pé: “A mọrírì àwọn àmì ẹ̀yẹ yìí, ó jẹ́rìí sí i pé gbogbo àwọn tó lọ́wọ́ sí ilé tá a kọ́ lọ́nà tí kò pa àyíká lára yìí ló ṣiṣẹ́ náà tọkàntọkàn.
Ibi tó sì dáa náà ló bọ́ sí yìí, ìyẹn inú ọgbà Sterling Forest State Park." Àwọn Ọ́fíìsì àti Ilé Tó Wà fún Onírúurú Iṣẹ́ nìyí, wọ́n gbin oríṣiríṣi ewéko márùn-ún sórí òrùlé ibẹ̀, àmọ́ wọ́n fi nǹkan tẹ́ òrùlé náà kí wọ́n tó gbìn ín kí omi má bàa máa rin wọnú ilé.
Ewéko yìí máa ń sẹ́ omi òjò tó bá rọ̀ síbẹ̀ kó tó ṣàn dà nù, kó má bàa ṣàkóbá fún omi táwọn èèyàn ń lò.
Ara ohun táwọn Ẹlẹ́rìí Jèhófà ṣe ni pé wọ́n fi àwọn igi kan sílẹ̀ lórí ilẹ̀ yẹn, wọ́n sì lo àwọn igi tí wọ́n gé níbẹ̀ fún iṣẹ́ ìkọ́lé náà.
Jeffrey Hutchinson, tó jẹ́ ọ̀gá tẹ́lẹ̀ ní ọgbà Sterling Forest sọ pé: “Inú mi dùn sí ohun tí wọ́n ṣe, ìyẹn bí wọ́n ṣe gé àwọn igi tó wà níbi tí wọ́n fẹ́ kọ́lé sí, tí wọ́n wá lọ là á sí pákó, tí wọ́n sì lò ó níbi ilé tí wọ́n ń kọ́.
Àwọn Ẹlẹ́rìí Jèhófà ṣe dáadáa gan-an bí wọ́n ṣe kọ́ ilé yẹn lọ́nà tí kò ba àyíká jẹ́." Shaina Weinstein náà sọ pé, “Lérò tiwa, àpẹẹrẹ gidi ni ilé tí wọ́n kọ́ sílùú Warwick yẹn jẹ́, ó jẹ́ ká mọ ohun tó túmọ̀ sí gan-an láti kọ́lé lọ́nà tí kò ní pa àyíká lára." Richard Devine, tó jẹ́ alága Ìgbìmọ̀ Ìkọ́lé tó bójú tó iṣẹ́ ìkọ́lé táwọn Ẹlẹ́rìí ṣe ní Warwick sọ pé: “Ọ̀pọ̀ ọdún ni ètò wa ti fi bójú tó àwọn ilé tá a ní sí Brooklyn kó lè máa lẹ́wà.
Àmọ́ ní báyìí, ohun tá à ń wọ̀nà fún ni bá a ṣe máa bójú tó ilé dáradára tá a kọ́ sílùú Warwick yìí, tá ò ní ṣohun tó máa pa àyíká lára níbẹ̀, tá ò sì ní ba ọgbà Sterling Forest tó jẹ́ ọgbà ẹlẹ́wà jẹ́." Agbẹnusọ fún Àwa Ẹlẹ́rìí Jèhófà: David A.
Semonian, Ọ́fíìsì Agbéròyìnjáde, --- Àwọn Ẹlẹ́rìí Jèhófà ò lò tó ìdá márùn-ún nínú ilẹ̀ tó ní éékà  tí wọ́n rà ní July , , nílùú Warwick ní New York, láti kọ́ oríléeṣẹ́ wọn tuntun.
Àwọn aṣọ tó nípọn tí wọ́n tẹ́ sílẹ̀ yìí àtàwọn òkúta lóríṣiríṣi tí wọ́n dà sórí ilẹ̀ yẹn ni wọ́n fi ki ilẹ̀ náà dáadáa kí àgbàrá òjò má bàa wọ́ ọ lọ.
Ìgbà tí wọ́n ṣẹ̀ṣẹ̀ bẹ̀rẹ̀ iṣẹ́ ìkọ́lé náà nìyí.
Ara àwọn òkúta ńlá tí wọ́n wú lórí ilẹ̀ náà rè é.
Irú ẹ̀ tí wọ́n wú níbẹ̀ pọ̀ gan-an, wọ́n sì tún pa dà lò ó níbi ilé tí wọ́n ń kọ́.
Kí yẹ̀pẹ̀ inú adágún omi Blue Lake má bàa ya wá sórí ilẹ̀, wọ́n fi ohun kan sí etí omi náà yí ká.
Aṣọ tó nípọn tí omi ò lè wọnú ẹ̀ ni wọ́n fi ṣeé.
Òkè ẹ̀ léfòó sójú omi, èyí tó kù sì wọnú omi lọ.
Ohun tó jẹ́ kí aṣọ náà lè wọnú omi ni pé wọ́n so irin ńlá kan tí kò lè dógùn-ún mọ́ etí rẹ̀ nísàlẹ̀.
Inú àwọn kinní yìí ni wọ́n máa ń da ìdọ̀tí sí kí wọ́n lè gbé e lọ sí iléeṣẹ́ tí wọ́n ti ń tún un lò.
Níbi iṣẹ́ ìkọ́lé yìí, orí ààtàn ni wọ́n máa ń da ìdọ̀tí sí.
Àmọ́ ní báyìí, èyí tó pọ̀ jù lára rẹ̀ ni wọ́n máa ń gbé lọ sí iléeṣẹ́ tí wọ́n ti ń tún un lò.
Àwọn òṣìṣẹ́ ń gbin òdòdó sí tòsí ibi àbáwọlé oríléeṣẹ́ àwa Ẹlẹ́rìí Jèhófà.
Wọ́n ti ṣètò pé wọ́n máa fi àwọn igi kan àtàwọn ewéko sílẹ̀ níbi àyíká náà, wọ́n á sì gbin koríko sí gbogbo àyíká.
Àwọn òṣìṣẹ́ ń ṣe irin síbi tí ẹ̀rọ ńlá kan máa wà.
Omi á máa gba inú ẹ̀rọ yìí, á sì máa dé ibi tó fẹ́rẹ̀ẹ́ jìn tó ọgọ́rùn-ún márùn-ún [] ẹsẹ̀ bàtà.
Abẹ́ ilẹ̀ máa ń lọ́ wọ́ọ́rọ́, ó sì máa ń wà bẹ́ẹ̀, àmọ́ lókè ilẹ̀, nǹkan máa ń yàtọ̀ torí ó lè jẹ́ àsìkò òjò tàbí àsìkò ooru.
Iṣé tí ẹ̀rọ yìí á máa ṣe ni pé, tó bá dìgbà òtútù, á máa fa ooru látinú ilẹ̀ sínú omi tó gba inú rẹ̀.
Ooru yẹn lá máa mú ilé gbóná tí òtútù bá mú.
Tó bá sì di àsìkò ooru, ẹ̀rọ yẹn á máa fa ooru tó bá ń tinú ilé jáde lọ sínú ilẹ̀.
Àwọn Ẹlẹ́rìí Jèhófà retí pé ẹ̀rọ yìí máa dín nǹkan bí ìdajì owó tí wọ́n á máa ná sórí iná mọ̀nàmọ́ná kù torí àtimú kí ilé tutù tàbí mú kó gbóná.
Inú Àwọn Ọ́fíìsì àti Ilé Tó Wà fún Onírúurú Iṣẹ́ nìyí.
Bí wọ́n ṣe ṣe inú ẹ̀ (bí àpẹẹrẹ, ọ̀dà tí wọ́n fi kùn ún, bí wọ́n ṣe ṣe ògiri àti òrùlé ibẹ̀) bá ohun tí iléeṣẹ́ Green Building Initiative fọwọ́ sí mu, pé kí wọ́n má lo àwọn ohun tí kẹ́míkà máa ń jáde lára rẹ̀ gan-an, tàbí tó lè wu ẹ̀mí àwọn òṣìṣẹ́ léwu lọ́nàkọnà.
Ìjọba Orílẹ̀-èdè Kazakhstan Dáwọ́ Iṣẹ́ Táwọn Ẹlẹ́rìí Jèhófà Ń Ṣe ní Ẹ̀ka Ọ́fíìsì Wọn Dúró Ní June , , ilé ẹjọ́ kan lórílẹ̀-èdè Kazakhstan pàṣẹ pé kí ẹ̀ka ọ́fíìsì àwọn Ẹlẹ́rìí Jèhófà tó wà nílùú Almaty, ní Kazakhstan, dáwọ́ iṣẹ́ dúró fún oṣù mẹ́ta, wọ́n sì bu owó ìtanràn gọbọi lé wọn.
Owó ọ̀hún tó nǹkan bí ẹgbẹ̀rún méjì ó lé ọgọ́rùn-ún kan àti méje [,] owó dọ́là ilẹ̀ Amẹ́ríkà.
Ohun tó mú kí ilé ẹjọ́ náà ṣe ìpinnu yìí lohun tó ṣẹlẹ̀ ní May , .
Lọ́jọ́ yẹn, àwọn aláṣẹ lọ tú ẹ̀ka ọ́fíìsì náà, èyí sì pe èrò lé ọ́fíìsì náà.
Àwọn agbófinró tó tó ogójì [] ló ya wá sí ẹ̀ka ọ́fíìsì náà, àwọn kan tiẹ̀ bojú nínú wọn.
Àmọ́ àwọn Ẹlẹ́rìí Jèhófà ti ń ṣètò láti fẹjọ́ sùn torí ohun táwọn aláṣẹ ṣe yìí.
Nígbà tó di June , , àwọn ọlọ́pàá wá yẹ ẹ̀ka ọ́fíìsì náà wò, àwọn aláṣẹ sì sọ pé àyẹ̀wò tí wọ́n ṣe yìí jẹ́ káwọn rí i pé àwọn Ẹlẹ́rìí rú àwọn òfin kan.
Àmọ́ àwọn Ẹlẹ́rìí Jèhófà jẹ́ kí wọ́n mọ̀ pé bẹ́ẹ̀ kọ́ ló rí, torí pé kì í tiẹ̀ ṣe bó ṣe wà nínú òfin làwọn ọlọ́pàá náà ṣe ṣàyẹ̀wò ọ̀hún.
Àwọn ohun tó ń ṣẹlẹ̀ ní Kazakhstan yìí rán wa létí ohun táwọn ọlọ́pàá ń fojú àwọn Ẹlẹ́rìí Jèhófà rí lórílẹ̀-èdè Rọ́ṣíà, tí ìjọba ti fòfin de iṣẹ́ wọn, àti ẹ̀tanú ẹ̀sìn táwọn èèyàn ń ṣe sí wọn.
Tó bá di July , , àwọn Ẹlẹ́rìí Jèhófà máa kọ̀wé pe ẹjọ́ kòtẹ́milọ́rùn lórí ohun tí ilé ẹjọ́ sọ ní June  yìí.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Kazakhstan: Bekzat Smagulov, +----
Àwa Ẹlẹ́rìí Jèhófà Ta Ilẹ̀ Tó Wà ní  Jay Street, Ọ̀kan Lára Àwọn Ilẹ̀ Tó Tóbi Jù ní Brooklyn Ní Tuesday, December , , àwa Ẹlẹ́rìí ta ilẹ̀ tó wà ní  Jay Street fún iléeṣẹ́ Kushner Companies, CIM Group, àti iléeṣẹ LIVWRK tí wọ́n pawọ́ pọ̀ jọ rà á.
Ilẹ̀ yìí gba odindi àyè ńlá kan tó máa gba ọ̀pọ̀lọpọ̀ ilé ní àdúgbò Dumbo tó ṣẹ̀ṣẹ̀ ń gòkè àgbà ní Brooklyn, ó tó éékà mẹ́tàlélógún [], àwọn tó bá rà á sì láṣẹ láti fi ibẹ̀ ṣe onírúurú iṣẹ́.
Láàárín ọdún  sí nǹkan bí ọdún , ọ̀pọ̀ àwókù ilé ló wà lórí ilẹ̀ yìí.
Nígbà táwọn Ẹlẹ́rìí Jèhófà ra ilẹ̀ náà, ohun tí wọ́n ní lọ́kàn ni pé kí wọ́n kọ́lé sórí ilẹ̀ yẹn kí wọ́n lè máa ṣiṣẹ́ ìtẹ̀wé wọn tó ti fẹjú sí i níbẹ̀.
Àmọ́ àwọn Ẹlẹrìí pèrò dà, wọ́n pinnu pé àwọn máa kó ẹ̀ka iléeṣẹ́ wọn tó ń tẹ̀wé, tó ń dì í, tó sì ń kó o ránṣẹ́ kúrò ní Brooklyn lọ sí ilé wọn míì tó wà ní Wallkill, ní ìpínlẹ̀ New York.
Àmọ́ lẹ́nu àìpẹ́ yìí, a ti kó oríléeṣẹ́ wa kúrò ní Brooklyn lọ sí Warwick, ní ìpínlẹ̀ New York.
Ó sì ti ṣe díẹ̀ tá a ti ń ta àwọn ilé àti ilẹ̀ wa ní àdúgbò Brooklyn Heights àti Dumbo.
Richard Devine tó jẹ́ agbẹnusọ fún àwa Ẹlẹ́rìí Jèhófà sọ pé: “Irú ilẹ̀ tó wà ní  Jay Street yìí ṣọ̀wọ́n, ẹ̀ẹ̀kàn lọ́gbọ̀n lèèyàn lè rí irú ẹ̀, pàápàá torí bó ṣe tóbi tó, ibi tó wà àti bó ṣe máa wúlò tó lọ́jọ́ iwájú." Agbẹnusọ fún Àwa Ẹlẹ́rìí Jèhófà: David A.
Semonian, Ọ́fíìsì Agbéròyìnjáde, +---
Àwa Ẹlẹ́rìí Jèhófà Ti Fẹ́rẹ̀ẹ́ Parí Iṣẹ́ Ìkọ́lé Tó Ń Lọ Lọ́wọ́ ní Oríléeṣẹ́ Wa Tuntun ÌLÚ NEW YORK—Láti oṣù August sí October  ni iṣẹ́ ìkọ́lẹ́ tí àwa Ẹlẹ́rìí Jèhófà ń ṣe lóríléeṣẹ́ wa tuntun tó wà ní Warwick nílùú New York ti dójú agbami, ẹgbẹ̀rún mẹ́ta àti ọgọ́rùn-ún mẹ́jọ [,] àwọn olùyọ̀ǹda ara ẹni ló máa ń wá ṣiṣẹ́ níbẹ̀ lójoojúmọ́.
Láwọn ìgbà tí iṣẹ́ náà fi gbomi gan-an, àwọn ọkọ̀ akẹ́rù tó tó ogójì ni à ń lò láti fi kó àwọn òṣìṣẹ́ tó tó ẹgbẹ̀rún mẹ́ta àti ọgọ́rùn-ún mẹ́jọ [,] wá síbi iṣẹ́ tí a sì fi ń gbé wọn pa dà sílé lójoojúmọ́.
Àwọn yàrá ìjẹun mẹ́jọ lá ṣe fáwọn òṣìṣẹ́ kí wọ́n lè máa jẹun níbẹ̀.
Látìgbà tí iṣẹ́ ìkọ́lé náà ti bẹ̀rẹ̀ ní July , àwọn Ẹlẹ́rìí tó lé ní ẹgbẹ̀rún méjìdínlógún [,] ló ti rìnrìn àjò wá láti ìpínlẹ̀ wọn kí wọ́n lè wá ṣiṣẹ́ níbẹ̀, kódà àwọn èèyàn máa wá ń ṣiṣẹ́ láti ìpínlẹ̀ Alaska àti Hawaii pàápàá.
Tá a bá fojú bù ú, àwọn òṣìṣẹ́ tó pọ̀ tó ọgọ́rùn-ún mẹ́rin [] sí ọgọ́rùn-ún márùn-ún [] ló ń dè síbi iṣẹ́ náà lópin ọ̀sẹ̀ kọ̀ọ̀kan, àmọ́ láwọn ìgbà tí iṣẹ́ náà fi gbomi gan-an, iye yẹn pọ̀ sí i, ó lé ní ọgọ́rùn-ún méje [].
Èyí tó pọ̀ jù lọ lára àwọn tó wá ṣiṣẹ́ níbẹ̀ ló yọ̀ǹda ara wọn láti ṣiṣẹ́ fún ọ̀sẹ̀ kan sí ọ̀sẹ̀ mẹ́rin.
Richard Devine tó jẹ́ alága ìgbìmọ̀ tó ń bójú tó iṣẹ́ ìkọ́lé yìí ṣàlàyé pé: “Bí àwọn òṣìṣẹ́ ṣe máa ń pọ̀ lójoojúmọ́ yìí lè fa ìkọlùkọgbà.
Kí gbogbo nǹkan lè wà létòletò, ká sì lè pa àkókò mọ́, a pín àwọn òṣìṣẹ́ náà sí àwùjọ méjì, a ṣètò pé kí àwọn òṣìṣẹ́ tó tó ọgọ́rùn-ún mẹ́rin [] má ṣiṣẹ́ pẹ̀lú àwọn tó ń ṣiṣẹ́ láàárọ̀, pé kí wọ́n máa ṣiṣẹ́ láti aago mẹ́ta ọ̀sán sí aago méjì òru." Láti oṣù May títí di September ni ìṣètò pé kí àwọn kan máa ṣiṣẹ́ dòru yìí fi wáyé.
Bí ẹnu ọ̀nà àbáwọlé oríléeṣẹ́ tuntun táwa Ẹlẹ́rìí ń kọ́ ṣe rí lọ́wọ́ ìrọ̀lẹ́.
Ìgbìmọ̀ tó ń bójú tó iṣẹ́ ìkọ́lé náà ròyìn pé gẹ́gẹ́ báa ṣe ṣètò tẹ́lẹ̀, nínú àwọn ilé gbígbé mẹ́rin tá a fẹ́ kọ́, méjì máa parí tó bá fi máa di January.
Àmọ́ Ọ̀gbẹ́ni Devine wá sọ pé, “àkókò tá a máa fi parí gbogbo iṣẹ́ yìí ti dín lóṣù mẹ́rin sí ìgbà tá a ṣètò tẹ́lẹ̀, a dúpẹ́ lọ́wọ́ gbogbo àwọn tó fọwọ́sowọ́pọ̀ pẹ̀lú wa." Tó bá fi máa di September , , a ti ṣètò pé a máa parí iṣẹ́ lórí ilé gbígbé tó kù, àwọn ọ́fíìsì àti ilé tí wọ́n ti ń ṣe àwọn iṣẹ́ míì.
Bí oríléeṣẹ́ wa tuntun ṣe rí rè é tá a bá wò ó látòkè.
Agbẹnusọ fún Àwa Ẹlẹ́rìí Jèhófà: Oríléeṣẹ́: J. R. Brown, Ọ́fíìsì Agbéròyìnjáde, tel.
Ìlú Kan ní Austria Rántí Àwọn Ẹlẹ́rìí Jèhófà Mọ́kànlélọ́gbọ̀n [], Tí Wọ́n Ṣẹ́ Níìṣẹ́ Lábẹ́ Ìjọba Násì Olórí ìlú Techelsberg, Ọ̀gbẹ́ni Johann Koban (àárín) ń ṣí àmì ẹ̀yẹ nílùú Techelsberg, pẹ̀lú Peter Stocker (lápá ọ̀tún) àti gómìnà ìlú Carinthia, Dr. Peter Kaiser (lápá òsì).
NÍ ÌLÚ Selters, Jámánì—Ní àárọ̀ Friday May , , àwọn aláṣẹ ìlú Techelsberg, ní Austria, ṣe ayẹyẹ láti rántí àwọn Ẹlẹ́rìí Jèhófà tí ìjọba Násì pa àti awọn tí wọ́n fi sí àgọ́ ìṣẹ́niníṣẹ̀ẹ́.
Nígbà tí wọ́n ń ṣe ayẹyẹ yìí, wọ́n ṣí àmì kan tó ń jẹ́rìí sí bí wọ́n ṣe fìyà àìtọ́ jẹ àwọn Ẹlẹ́rìí Mọ́kànlélọ́gbọ̀n[] ní ìlú Techelsberg àti àgbègbè rẹ̀.
Ìtòlẹ́sẹẹsẹ náà bẹ̀rẹ̀ pẹ̀lú orin “Ẹ Tẹ̀ Síwájú, Ẹ̀yin Ẹlẹ́rìí!" tí àwọn ọgọ́ta [] akọrin fi ẹnu lásán kọ.
Orin yìí tó jẹ́ ọ̀kan lára àwọn orin tí àwọn Ẹlẹ́rìí Jèhófà máa ń lò níbi ìjọ́sìn wọn kárí ayé, ni Erich Frost kó jọ nígbà tó wà ní àgọ́ ìṣẹ́niníṣẹ̀ẹ́ Sachsenhausen.
Erich Frost wà lára àwọn Ẹlẹ́rìí tí àwọn Násì fi sẹ́wọ̀n nígbà Ogun Àgbáyé Kejì.
Lẹ́yìn tí wọ́n kọrin, àwọn àlejò olùbánisọ̀rọ̀ Ọ̀gbẹ́ni Johann Koban (olórí ìlú Techelsberg), Ọ̀gbẹ́ni Peter Stocker (ọmọ-ọmọ Gregor Wohlfahrt, Sr.—ọ̀kan lára àwọn Ẹlẹ́rìí tí wọ́n ṣẹ́ níìṣẹ́ ní Techelsberg), Ọ̀jọ̀gbọ́n Peter Gstettner, Ọ̀jọ̀gbọ́n Vinzenz Jobst, àti Dr. Peter Kaiser (gómìnà ìlú) bá àwùjọ tó tó ọgọ́rún-ún mẹ́ta àti áàdọ́ta [] sọ̀rọ̀.
Ilé iṣẹ́ ìròyin ORF  àti ORF Kärnten ti ìlu Austria pa pọ̀ pẹ̀lú oríṣiríṣi ilé iṣẹ́ ìwé ìròyìn lágbéègbè yẹn ló wá fídíò ìpàdé náà.
Ọ̀jọ̀gbọ́n Peter Gstettner ń bá àwọn tó péjọ sọ̀rọ̀.
Nígbà Ogun Àgbáyé Kejì, àwọn Ẹlẹ́rìí tó tó igba ó lé méjìlá [] nínú àwọn àádọ́ta-lé-lẹ́gbẹ̀ta [] tó wà ní Austria ni wọ́n rán lọ sí àgọ́ ìṣẹ́niníṣẹ̀ẹ́.
Wọ́n fi ẹ̀sùn èké kàn wọ́n pé wọ́n ń ṣe àkóbá fún ìjọba àjùmọ̀ni ti ilẹ̀ Jámánì, nítorí wọ́n kìí lọ́wọ́ sí òṣèlú, wọ́n kìí sì kọ́wọ́ ti ogun.
Wón fi ipá mú àwọn Ẹlẹ́rìí Jèhófà láti máa wọ aṣọ ẹ̀wọ̀n tó ní àmì igun mẹ́ta àti àwọ̀ àlùkò ní àgọ́ ìṣẹ́niníṣẹ̀é yìí kí wón ba lè tètè dá wọn mọ̀.
Àpapọ̀ àwọn Ẹlẹ́rìí tó jẹ́ ọmọ ilẹ̀ Austria tó kú sí àgọ́ náà jẹ́ mẹ́rìnléláàdọ́jọ [].
Kí wọ́n tó ṣe ìrántí yìí, àwọn Ẹlẹ́rìí márùn-ún tó wá láti ìlu Techelsberg (Johann Stossier, Anton Uran, Gregor Wohlfahrt Sr., Gregor Wohlfahrt Jr., àti Willibald Wohlfahrt) tí ìjọba Násì fi sẹ́wọ̀n ni wọ́n ti kọ orúkọ wọn mọ́ “àwọn ẹni tó sọnù" nínú ìràntí ogun wọn, àmọ́ ìtàn yìí kìí ṣe òótọ́.
Ọ̀jọ̀gbọ́n Gstettner ṣàlàyé ìdí tí àmì ẹ̀yẹ tí wọ́n ṣe fún àwọn Ẹlẹ́rìí yìí fi ṣe pàtàkì, Ó ní: “Àmí yìí ló jẹ́ ká mọ ohun tó ṣẹlẹ̀ gan-an láyé ọjọ́un.
Ibi gan-an ló sì yẹ kó wà ká lè máa rántí àwọn èèyàn tó ní ìgboyà tó kàmàmà yìí.
Àwọn tó jẹ́ pé tọkàntọkàn ní wọ́n fi dúró lórí ohun tí wọ́n gbà gbọ́ láìka ìyà ìkà tí wọ́n fi jẹ wọ́n sí, tó sì jẹ́ pé nígbẹ̀yìn-gbẹ́yín, wọ́n jáwé olúborí." Àmì ẹ̀yẹ tí wọ́n fi ṣe ìrántí àwọn Ẹlẹ́rìí Jèhófà mọ́kànlélọ́gbọ̀n [] tí Ìjọba Násì pa, àwọn tí wọ́n fi sẹ́wọ̀n àtàwọn tí wọ́n ṣẹ́ níìṣẹ́ nígbà Ogun Àgbáyé Kejì.
Ìlú Techelsberg ní wọ́n rì í sí.
Díẹ̀ lára ewì tí Franz Wohlfahrt kọ wà lára àmì náà (wo àpótí tó wà nísàlẹ̀ yìí) àti orúkọ àwọn Ẹlẹ́rìí Jèhófà márùn-ún tí wọ́n kọ́kọ́ kọ orúkọ wọn mọ́ “àwọn ẹni tó sọnù." Johann Zimmermann, agbẹnusọ fún àwa Ẹlẹ́rìí Jèhófà nílùú Austria, sọ pé: “A mọrírì irú àwọn ayẹyẹ yìí, tó jẹ́ káráyé mọ ìgbàgbọ́ àti ìgboyà tí àwa Ẹlẹ́rìí Jèhófà ní báa tiẹ̀ ń kojú àtakò tó gbóná janjan.
A lérò pé ayẹyẹ yìí á mú káwọn èèyàn tún inú rò lórí bó ṣé jẹ́ ìwà ìkà tó pé kí Ìjọba máa fojú ọ̀dàlúrú wo àwọn ẹ̀sìn tí àwọn tó ń ṣe wọ́n ò fi bẹ́ẹ̀ pọ̀." Ó La Wàhálà Techelsberg Já: Franz Wohlfahrt Àwòrán ìdílé Wohlfahrt (Franz ló dá yàtọ̀).
Ọ̀kan lára àwọn tó wá láti ìlu Techelsberg tó sì la wàhálà ìjọba Násì já ni Franz Wohlfahrt (January  sí December ), òjú rẹ̀ ni wọ́n ṣe mú àwọn mẹ́ẹ̀ẹ́dógún [] nínú ìdílé rẹ̀ lọ sẹ́wọ̀n nítorí wọ́n jẹ́ Ẹlẹ́rìí Jèhófà.
Nínú ìfọ̀rọ̀wánilẹ́nuwò kan tó ṣe lọ́dún  nígbà tó wà lọ́mọ ọdún mẹ́taléláàdọ́rin[], ó ní: “Wón pa méje nínú wọ́n, èyí tó pọ̀ jù ní wọ́n bẹ́ lórí.
Wọ́n fi gáàsì pa ìkan, àwọn yòókù sí kú sí àgọ́ ìṣẹ́niníìṣẹ́ àti sí ẹ̀wọn Gestapo.
Ojoojúmọ́ tí mó bá ti rí àwọn ẹ̀ṣọ̀ [tó wà ní àgọ́ ìṣẹ́niníìṣẹ́] ni mó máa ń rò ó pé tí àwọn ọmọ ogun Jámánì bá tiẹ̀ pòfo nínú ogun yìí, ohun ìjà wọn tó bá ṣẹ́kù á ṣì tó pa mí." Bàbá rẹ̀, Gregor àtàwọn àbúrò rẹ̀, Gregor kékeré àti Willibald, jẹ́ mẹ́ta nínú àwọn Ẹlẹ́rìí márùn-ún tí wọ́n kọ orúkọ wọn sára àmì ẹ̀yẹ náà.
Àwọn méjì tó kù ni Johann Stossier àti Anton Uran.
Díẹ̀ lára ewì tí Franz kọ wà lára àmì ẹ̀yẹ tó wà nílùú Techelsberg.
Lẹ́yìn tó gbọ́ pé wọ́n ti pa bàbá àti àburò òun, ó gbà pé wọn kò ní pẹ́ pa òun náà, ó wá kọ ewì yìí lọ́dún nínú àgọ́ ìṣẹ́niníìṣẹ́ Rollwald: Mo dúró gbọn-in lórí ìgbàgbọ́ mi, . . .  Kìí ṣe nípa agbára mi ni mo fi dúró.
Lójú ikú, èmi yóò máa dúró gbọn-in nìṣó, Bí mo sì ṣe fẹ́ mí èémí ìkẹyìn yìí, Tí mo sì ń kú lọ, Wàá ṣì máa gbọ́ lẹ́nu mi pe: Èmi yóò dúró gbọn-in . . .
Agbẹnusọ fún àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Austria: Johann Zimmermann, +---- Jámánì: Wolfram Slupina, +---
Àwọn Tí Kò Kú sí Àgọ́ Auschwitz Ṣé Ayẹyẹ Àádọ́rin Ọdún Tí Wọ́n ti Wà Lómìnira, Àwọn Ẹlẹ́rìí Jèhófà Wà Lára Àwọn Tí Wọ́n Rántí WARSAW, Poland—Tó bá di January , ọ̀pọ̀ èèyàn máa pé jọ láti ṣayẹyẹ àádọ́rin ọdún tí wọ́n dá àwọn èèyàn sílẹ̀ lómìnira ní àgọ́ ìṣẹ́niníṣẹ̀ẹ́ Auschwitz.
Ìjọba Násì ti ilẹ̀ Jámánì ìgbàanì ló kọ́ àgọ́ yìí.
Àgọ́ yìí ni wọ́n ti máa ń pa àwọn ẹ̀yà tí ìjọba Násì kórìíra.
Àwọn Ẹlẹ́rìí Jèhófà láti onírúurú orílẹ̀-èdè títí kan àwọn tó jẹ́ ọmọ ilẹ̀ Jámánì pàápàá ni wọ́n fìyà jẹ níbẹ̀.
Àwọn tó ṣètò ayẹyẹ yìí ni àjọ International Auschwitz Council àtàwọn tó ń bójú tó Ibi Ìkóhun-Ìṣẹ̀ǹbáyé-Sí ti ìpínlẹ̀ Auschwitz-Birkenau.
Wọ́n retí pé kí ààrẹ orílẹ̀-èdè Poland ìyẹn Bronisław Komorowski wá síbi ayẹyẹ náà.
Bákan náà, àwọn aṣojú láti ọ̀pọ̀ orílẹ̀-èdè máa wà níbẹ̀.
Wọ́n máa gbé ètò yìí sáfẹ́fẹ́ lórí íńtánẹ́ẹ̀tì.
Àgọ́ Auschwitz wà ní agbègbè Oświęcim, ìyẹn ìlú kan lórílẹ̀-èdè Poland tí ìjọba Násì gbà nígbà Ogun Àgbáyé Kejì.
Àgọ́ ìfìyàjẹni làwọn ọmọ ilẹ̀ Jámánì kọ́kọ́ fi Auschwitz ṣe.
Nígbà yẹn, wọ́n kó ọgọ́rùn-ún méje [] àwọn ẹlẹ́wọ̀n láti Poland wá síbẹ̀ ní June .
Àmọ́ kò pé tí wọ́n fi mú àgọ́ náà gbòòrò sí i, wọ́n kọ́ ogójì àgọ́ ńlá síbẹ̀ àtàwọn àgọ́ kéékèèké míì.
Ilé gáàsì mẹ́rẹ̀ẹ̀rin tí wọ́n kọ́ sí Auschwitz-Birkenau máa ń pa ọ̀kẹ́ kan [,] èèyàn lójúmọ́.
Ó kéré tan, ó lé ní mílíọ̀nù kan èèyàn àtàwọn Ẹlẹ́rìí Jèhófà tó lé ní irinwó [] tí wọ́n kó lọ sí àgọ́ Auschwitz láàárín ọdún márùn-ún tí wọ́n fi lò ó.
Ní ìkànnì Ibi Ìkóhun-Ìṣẹ̀ǹbáyé-Sí ti ìpínlẹ̀ Auschwitz-Birkenau, wọ́n sọ pé: “Ẹ̀ẹ̀kọ̀ọ̀kan ni ìwé tó sọ nípa ìtàn ohun tó ṣẹlẹ̀ ní Àgọ́ Ìṣẹ́niníṣẹ̀ẹ́ Auschwitz sọ̀rọ̀ nípa àwọn Ẹlẹ́rìí Jèhófà (tí wọ́n mọ̀ sí àwọn Akẹ́kọ̀ọ́ Bíbélì nínú àgọ́ náà) tí wọ́n fi sẹ́wọ̀n torí ìgbàgbọ́ wọn.
Ó yẹ kí wọ́n túbọ̀ fún àwọn ẹlẹ́wọ̀n yìí láfiyèsí torí pé wọn ò yẹhùn lórí ìgbàgbọ́ wọn láìka bí ìyà ṣe jẹ wọ́n tó nínú àgọ́ náà." Àkọsílẹ̀ tó wà níbi Ìkóhun-Ìṣẹ̀ǹbáyé-Sí náà fi hàn pé àwọn Ẹlẹ́rìí Jèhófà wà lára àwọn ẹlẹ́wọ̀n tí wọ́n kọ́kọ́ kó lọ sí àgọ́ Auschwitz.
Ọgọ́rọ̀ọ̀rún àwọn Ẹlẹ́rìí ni wọ́n kó lọ, ohun tó sì fẹ́rẹ̀ẹ́ tó ìdá mẹ́rin nínú mẹ́wàá nínú wọn ló kú síbẹ̀.
Andrzej Szalbot (Nọ́ńbà ẹlẹ́wọ̀n–IBV ): Ìjọba Násì mú un lọ́dún , wọ́n sì rán an lọ sí àgọ́ Auschwitz torí ó kọ̀ láti wọṣẹ́ ológun.
Láti ọdún  ni ìjọba Násì ti dìídì dájú sọ àwọn Ẹlẹ́rìí Jèhófà, wọ́n sì fòfin de iṣẹ́ wọn jákèjádò ilẹ̀ Jámánì.
Ìlànà Bíbélì táwọn Ẹlẹ́rìí náà ń tẹ̀ lé kò bá ohun tí ìjọba Násì fẹ́ mu.
Bí àpẹẹrẹ, àwọn Ẹlẹ́rìí náà kì í bá wọn dáṣà kan tí ìjọba mú lọ́ranyàn pé káwọn èèyàn máa ṣe, ìyẹn kí wọ́n máa sọ pé, “Ẹ Kókìkí Hitler!" Wọ́n ka irú àṣà bẹ́ẹ̀ sí jíjọ́sìn Hitler dípò jíjọ́sìn Ọlọ́run.
Àwọn Ẹlẹ́rìí náà ò tún bá wọn lọ́wọ́ sí ohunkóhun tó ní í ṣe pẹ̀lú iṣẹ́ ológun, èyí mú kí ìjọba kà wọ́n sí ọlọ̀tẹ̀.
Wọ́n fàṣe ọba mú Andrzej Szalbot lọ́dún , wọ́n sì rán an lọ sí àgọ́ Auschwitz lẹ́ni ọdún mọ́kàndínlógún [], Andrzej sọ pé: “Tó o bá kọ̀ láti wọṣẹ́ ológun, àgọ́ ìfìyàjẹni lò ń lọ nìyẹn." Wọ́n ṣèlérí fáwọn Ẹlẹ́rìí náà pé àwọn máa dá wọn sílẹ̀ lómìnira tí wọ́n bá buwọ́ lu ìwé pé àwọn kì í ṣe Ẹlẹ́rìí Jèhófà mọ́ àti pé àwọn ẹ̀kọ́ ìsìn náà kò tọ̀nà.
Andrzej Szalbot kọ̀ láti buwọ́ lu ìwé yìí.
Wọ́n sọ fáwọn Ẹlẹ́rìí Jèhófà pé àwọn máa dá wọn sílẹ̀ lómìnira tí wọ́n bá sọ pé àwọn kò ṣe ẹ̀sìn náà mọ́ nípa bíbuwọ́ lu fọ́ọ̀mù kan tó jọ èyí.
Àwọn ìwé àkọsílẹ̀ ìjọba Násì máa ń lo ìkékúrú náà “IBV," tí wọ́n bá ń tọ́ka sí àwọn Ẹlẹ́rìí Jèhófà.
Ìkékúrú yìí dúró fún Internationale Bibelforscher-Vereinigung (Ẹgbẹ́ Àwọn Akẹ́kọ̀ọ́ Bíbélì Kárí Ayé), ìyẹn orúkọ tí wọ́n mọ̀ wọ́n sí nílẹ̀ Jámánì.
Ìjọba Násì fún àwọn Ẹlẹ́rìí ní aṣọ ẹ̀wọ̀n tó ní àmì onígun mẹ́ta aláwọ̀ àlùkò.
Àmì yìí máa ń mú káwọn Ẹlẹ́rìí dá ara wọn mọ̀ nínú àgọ́ náà.
Wọ́n máa ń pàdé ní gbogbo ìrọ̀lẹ́ kí wọ́n tó pè wọ́n jáde kí wọ́n lè fún ara wọn níṣìírí.
Wọ́n sì máa ń pàdé ní bòókẹ́lẹ́ kí wọ́n lè jíròrò Bíbélì pẹ̀lú àwọn ẹlẹ́wọ̀n míì tó nífẹ̀ẹ́ sí inú rere àti ìgbàgbọ́ àwọn Ẹlẹ́rìí náà.
Èyí mú káwọn ẹlẹ́wọ̀n kan di Ẹlẹ́rìí Jèhófà nínú àgọ́ Auschwitz.
Ni àárọ̀ Saturday, January ọdún , àwọn ọmọ ogun ìlú Soviet Union dé sí agbègbè Oświęcim.
Nígbà tó fi máa di aago mẹ́ta ọ̀sán, àwọn ọmọ ogun yìí ti dá àwọn ẹlẹ́wọ̀n tí ó tó ẹgbẹ̀rún méje [,] sílẹ̀ ní àwọn àgọ́ Auschwitz Kìíní, Auschwitz Kejì (Birkenau), àti Auschwitz Kẹta (Monowitz).
Stanisław Zając dé àgọ́ Auschwitz ní February , .
Stanisław Zając tó jẹ́ ọ̀kan lára àwa Ẹlẹ́rìí Jèhófà wà lára ẹgbẹẹgbẹ̀rún àwọn ẹlẹ́wọ̀n tí wọ́n mú lọ́ranyàn kúrò ní àgọ́ Auschwitz nígbà táwọn ọmọ ogun ìlú Soviet Union sún mọ́ tòsí.
Stanisław Zając pẹ̀lú àwọn ẹgbẹ̀rún mẹ́ta ọgọ́rùn-ún méjì [,] àwọn ẹlẹ́wọ̀n tó kúrò ní àgọ́ kékeré kan tó ń jẹ́ Jaworzno.
Wọ́n mú wọn rìnrìn àjò ikú la agbègbè tí yìnyín bò kanlẹ̀.
Ọjọ́ mẹ́ta gbáko ni wọ́n fi rìnrìn náà títí dé Blechhammer, ìyẹn àgọ́ kékeré kan tó wà nínú igbó.
Nǹkan bí ẹgbẹ̀rún kan ààbọ̀ nínú àwọn ẹlẹ́wọ̀n náà ló kú sọ́nà.
Stanisław Zając ròyìn ìjà tó wáyé nígbà tóun àtàwọn ẹlẹ́wọ̀n tó kù fara pamọ́ sínú àgọ́ náà, ó ní: “À ń gbúròó àwọn ọkọ̀ ogun tó ń kọjá àmọ́ kò sẹ́ni tó láyà tó láti lọ wo àwọn ọmọ ogun tó ni ín.
Ìgbà tó dàárọ̀ la tó mọ̀ pé tàwọn ọmọ ogun ìlú Soviet Union ni.
. . . Àwọn ọmọ ogun ìlú Soviet Union ti kún inú igbó náà, ọjọ́ yẹn ni mo bọ́ nínú àgọ́ ìfìyàjẹni tí mo wà." Tó bá di January  ọdún yìí, ọ̀pọ̀ àwọn ètò tó tan mọ́ ayẹyẹ àádọ́rin ọdún táwọn èèyàn gba òmìnira ní àgọ́ Auschwitz ni wọ́n máa ṣe ni ọ̀pọ̀ ìlú kárí ayé.
Agbẹnusọ fún Àwa Ẹlẹ́rìí Jèhófà: Oríléeṣẹ́: J. R. Brown, Ọ́fíìsì Agbéròyìnjáde, tẹlifóònù + Jámánì: Wolfram Slupina, tẹlifóònù + Poland: Ryszard Jabłoński, tẹlifóònù +
Àwọn Ẹlẹ́rìí Jèhófà Ti Bẹ̀rẹ̀ Àpéjọ Àgbègbè Tọdún Yìí ÌPÍNLẸ̀ NEW YORK—Ní May , , àwa Ẹlẹ́rìí Jèhófà máa bẹ̀rẹ̀ àpéjọ ọlọ́jọ́ mẹ́ta tí wọ́n máa ń ṣe lọ́dọọdún.
Àkòrí tọdún yìí ni “Má Sọ̀rètí Nù!" A máa ṣe àpéjọ yìí láwọn ibì kan tá a ti ṣètò kárí ayé, a sì máa ṣe é wọ ìbẹ̀rẹ̀ ọdún .
Bá a ṣe ṣe láwọn ọdún tó ti kọjá, a ti bẹ̀rẹ̀ sí í kàn sí gbogbo èèyàn kárí ayé, ká lè pè wọ́n wá sí àpéjọ yìí.
Ọ̀fẹ́ làyè ìjókòó níbi àwọn àpéjọ yìí, a kì í sì í gbégbá ọrẹ.
David A.
Semonian, tó jẹ́ agbẹnusọ àwa Ẹlẹ́rìí Jèhófà ní oríléeṣẹ́ wa nílùú Warwick, ní New York sọ pé: “Lọ́dún tó kọjá, àwọn tó wá sí àpéjọ àgbègbè tá a ṣe kárí ayé fẹ́rẹ̀ẹ́ tó mílíọ̀nù mẹ́tàlá [].
À ń retí pé a máa pọ̀ jùyẹn lọ lọ́dún yìí." Apá méjìléláàádọ́ta [] ni ìtòlẹ́sẹẹsẹ náà pín sí, oríṣiríṣi ọ̀nà la sì máa gbà ṣe é, àwọn kan máa jẹ́ àsọyé ṣókí, ìfọ̀rọ̀wánilẹ́nuwò, a sì tún máa wo àwọn fídíò kéékèèké.
Bákan náà, ní ọ̀sán ọjọ́ kọ̀ọ̀kan, a máa wo apá kọ̀ọ̀kan nínú fíìmù alápá mẹ́ta kan tá a pe àkòrí rẹ̀ ní Ẹ Rántí Aya Lọ́ọ̀tì.
Ọjọ́ tá a máa ṣe àpéjọ kọ̀ọ̀kan àtàwọn ibi tá a ti máa ṣe é wà lórí ìkànnì àwa Ẹlẹ́rìí Jèhófà, ìyẹn jw.org/yo.
Àwọn oníròyìn lè kàn sí ẹ̀ka ọ́fíìsì àwa Ẹlẹ́rìí Jèhófà tó sún mọ́ wọn jù tí wọ́n bá fẹ́ ìsọfúnni sí i, bí àpẹẹrẹ, orúkọ aṣojú wa tí wọ́n lè kàn sí tí wọ́n bá fẹ́ gbé ìròyìn ohun tó ń ṣẹlẹ̀ ní àpéjọ kan sáfẹ́fẹ́.
Ọ̀gbẹ́ni Semonian sọ pé: “Àwọn ìṣòro tá à ń kójú láyé máa ń tánni lókun, kì í jẹ́ kọ́kàn ẹni balẹ̀, ó tiẹ̀ máa ń mú káwọn kan sọ̀rètí nù.
Kì í ṣe àwọn Ẹlẹ́rìí Jèhófà nìkan ni àpéjọ wa tọdún yìí máa ṣe láǹfààní, ó tún máa ṣe àwọn tí kì í ṣe Ẹlẹ́rìí láǹfààní torí pé ó máa ran gbogbo wa lọ́wọ́ ká lè máa fàyà rán ìṣòro, ká sì máa fara dà á tayọ̀tayọ̀." Agbẹnusọ fún Àwa Ẹlẹ́rìí Jèhófà: David A.
Semonian, Ọ́fíìsì Agbéròyìnjáde, +---
Àwọn Ẹlẹ́rìí Jèhófà Tu Àwọn Èèyàn Nínú Nígbà Ìwàásù Àkànṣe tí Wọ́n Ṣe Lẹ́yìn Ìmìtìtì Ilẹ̀ Tó Wáyé ní Ítálì ÌLÚ RÓÒMÙ—Gbogbo oṣù September ọdún  làwọn Ẹlẹ́rìí Jèhófà fi pín ìwé ìròyìn Ilé Ìṣọ́ tó dá lórí ìtùnú.
Kókó iwájú ìwé ìròyìn náà ni “Ibo Lo Ti Lè Rí Ìtùnú?
", òun ni ìwàásù àkànṣe táwọn Ẹlẹ́rìí ṣe kárí ayé lóṣù yẹn dá lé.
Àwọn Ẹlẹ́rìí Jèhófà ti ń sapá gidigidi láti fi Bíbélì tu àwọn èèyàn nínú ní àárín gbùngbùn orílẹ̀-èdè Ítálì, torí ìmìtìtì ilẹ̀ tó le gan-an wáyé níbẹ̀ ní August , , ó sì rinlẹ̀ gan-an ní àgbègbè Lazio, Marche àti Umbria.
Nǹkan bí ọgọ́rùn-ún mẹ́ta [] èèyàn ni ẹ̀mí wọn lọ sí i, ó sì ba ilé àwọn tó lé ní ẹgbẹ̀rún méjì [,] jẹ́.
Christian Di Blasio, tó jẹ́ agbẹnusọ àwa Ẹlẹ́rìí Jèhófà lórílẹ̀-èdè Ítálì sọ pé: “Torí ká lè tu oríṣiríṣi èèyàn tó ń gbé ní gbogbo orílẹ̀-èdè nínú la ṣe ṣètò láti wàásù lọ́nà àkànṣe lóṣù yìí.
Àmọ́ ní Ítálì ńbí, a dìídì fún àwọn tí ìmìtìtì ilẹ̀ ṣe ní jàǹbá láfiyèsí torí ìṣòro tí wọ́n ń bá fínra, títí kan àwọn tó ń ṣèrànwọ́ nígbà àjálù yìí." Àwọn Ẹlẹ́rìí Jèhófà ń bá ẹnì kan tí àjálù yìí ṣẹlẹ̀ sí nílùú Amatrice sọ̀rọ̀, ìlú yìí làwọn tí àjálù ṣẹlẹ̀ sí ti pọ̀ jù.
Bó tiẹ̀ jẹ́ pé ìjọ àwọn Ẹlẹ́rìí Jèhófà mẹ́ẹ̀ẹ́dógún [] ló wà níbi tí àjálù náà ti ṣẹlẹ̀, kò sí Ẹlẹ́rìí kankan tó kú tàbí tó fara pa yánnayànna.
Àmọ́ mẹ́ta nínú ilé wọn ló bà jẹ́ kọjá àtúnṣe, àwọn ilé míì sì bà jẹ́ díẹ̀.
Ọ̀gbẹ́ni Di Blasio jẹ́ ká mọ̀ pé àwọn Ẹlẹ́rìí kan tí ilé wọn bà jẹ́ tún yọ̀ǹda ara wọn láti fi ìwé ìròyìn tá à ń pín yẹn tu àwọn aládùúgbò wọn nínú.
Bákan náà, àwọn Ẹlẹ́rìí Jèhófà tí ìmìtìtì ilẹ̀ ti ṣẹlẹ̀ rí níbi tí wọ́n ń gbé yọ̀ǹda láti lọ bá àwọn tí àjálù dé bá yìí sọ̀rọ̀.
Ọ̀gbẹ́ni Di Blasio sọ pé: “Àwọn tó yọ̀ǹda ara wọn yìí sọ pé ọ̀rọ̀ Bíbélì ló gbé wọn ró, tó sì tù wọ́n nínú, àwọn náà wá fẹ́ ṣe gbogbo ohun tí wọ́n lè ṣe kí wọ́n lè tu àwọn èèyàn tí àjálù dé bá láwùjọ nínú." Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, --- Ítálì: Christian Di Blasio, -- Ilé Ìṣọ́ ni ìwé ìròyìn tí wọ́n ń pín kiri jù láyé yìí, ẹ̀dà tó ju mílíọ̀nù méjìdínlọ́gọ́ta [,,] la sì ń tẹ̀ lóṣooṣù ní èdè tó jẹ́ igba àti mẹ́rìnléláàádọ́rin [].
Torí àkànṣe ìwàásù táwa Ẹlẹ́rìí Jèhófà fẹ́ ṣe lóṣù September ọdún , mílíọ̀nù mẹ́tàlélọ́gọ́rin ó lé ẹgbẹ̀rún lọ́nà ọgọ́rùn-ún márùn-ún [,,] Ilé Ìṣọ́ yẹn la kọ́kọ́ tẹ̀, àmọ́ torí báwọn èèyàn ṣe ń béèrè rẹ̀ gan-an, a tẹ ẹ̀dà púpọ̀ sí i.
Àwọn Aláṣẹ Orílẹ̀-èdè Thailand Ń Fi Ìwé Àwọn Ẹlẹ́rìí Jèhófà Ran Àwọn Aráàlú Lọ́wọ́ Kí Ìlú Lè Dàgbà Sókè ÌLÚ BANGKOK—Àwọn aláṣẹ ìjọba lórílẹ̀-èdè Thailand ń fi ìwé àwọn Ẹlẹ́rìí Jèhófà dá àwọn òṣìṣẹ́ ìjọba lẹ́kọ̀ọ́ lórí àwọn ọ̀rọ̀ bíi: Báwọn òbí ṣe lè tọ́ àwọn ọmọ wọn dáadáa, bí àwọn ọkọ ò ṣe ní máa lu ìyàwó wọn tàbí kí wọ́n máa lu ọmọ nílùkulù àti bí wọ́n ṣe lè mú kí ìlera wọn dáa sí i, kí ọpọlọ sì jí pépé.
Oṣù yìí ló pé ọdún mẹ́ta tí àwọn aláṣẹ lórílẹ̀-èdè Thailand ti ń fi ìwé àwọn Ẹlẹ́rìí Jèhófà ran àwọn aráàlú lọ́wọ́.
Ìjọba orílẹ̀-èdè Thailand ti ṣètò ibi ìdálẹ́kọ̀ọ́ tó lé ní ẹgbẹ̀rún mẹ́jọ ó lé ọgọ́rùn-ún méje [,] sáwọn ìlú láti máa dá àwọn aráàlú lẹ́kọ̀ọ́ káàkiri lórílẹ̀-èdè náà.
Yàtọ̀ síyẹn, ìjọba tún ṣètò ibi ìdálẹ́kọ̀ọ́ mọ́kànlá [] lọ́tọ̀, tí wọ́n ti ń dá àwọn aṣíwájú láwùjọ lẹ́kọ̀ọ́.
Chaiwat Saengsri, tó jẹ́ olùdarí ibi ìdálẹ́kọ̀ọ́ tó wà fáwọn aṣíwájú lágbègbè Nakhon Nayok, ní àríwá ìlà oòrùn ìlú Bangkok, ló wà láàárín nínú fọ́tò tó wà lókè yìí.
Ọkùnrin náà sọ pé: “Ohun táwọn Ẹlẹ́rìí ń ṣe wú mi lórí, torí ìdí tí wọ́n fi ń ṣe àwọn ohun tí wọ́n ń ṣe yé mi.
Wọ́n fẹ́ máa ran àwọn èèyàn lọ́wọ́ láwùjọ kí wọ́n lè túbọ̀ mọ Ẹlẹ́dàá sí i.
Àwa náà fẹ́ ran àwọn aráàlú lọ́wọ́ káyé wọn lè dáa sí i, kí wọ́n lè ní àlàáfíà, káyé wọn sì lè nítumọ̀." Ó tún sọ pé: “Bí àpẹẹrẹ, nínú ìwé ìròyìn Jí! àpilẹ̀kọ kan tó sọ pé ‘Bí Ẹ Ṣe Lè Yẹra Fún Sísọ Ọ̀rọ̀ Líle Síra Yín’ sọ àwọn kókó kan, ohun kan náà sì ni Ilé Iṣẹ́ Ìjọba Tó Ń Rí sí Ìdàgbàsókè Ìlú àti Ààbò Aráàlú fẹ́ fi kọ́ àwọn aṣíwájú láwùjọ.
Àpilẹ̀kọ yẹn ràn wá lọ́wọ́ gan-an, òun la fi dá wọn lẹ́kọ̀ọ́." Nígbà tó yá, Ọ̀gbẹ́ni Chaiwat ní kí àwọn Ẹlẹ́rìí Jèhófà kó àwọn ìwé wọn wá síbi ìdálẹ́kọ̀ọ́ tí wọ́n pè ní SMART Leader, tí wọ́n ṣe fáwọn òṣìṣẹ́ ìjọba.
Ọgọ́rùn-ún [] aṣíwájú ìlú àtàwọn olùkọ́ tí wọ́n jẹ́ ogún [] ló wá láti àgbègbè méjìdínlọ́gbọ̀n [] ọ̀tọ̀ọ̀tọ̀ láti gba ìdálẹ́kọ̀ọ́ lórí ìdàgbàsókè ìlú àti bí wọ́n á ṣe máa darí àwọn aráàlú.
Àwọn Ẹlẹ́rìí Jèhófà ló wà lẹ́gbẹ̀ẹ́ Ọ̀gbẹ́ni Chaiwat nínú fọ́tò tó wà lókè yìí.
Anthony Petratyotin, tó jẹ́ agbẹnusọ àwa Ẹlẹ́rìí Jèhófà lórílẹ̀-èdè Thailand sọ pé: “Inú wa dùn pé àwọn aláṣẹ ìlú ń fi ìmọ̀ràn Bíbélì tó wà nínú àwọn ìwé wa ṣe àwọn aráàlú láǹfààní.
Bó tiẹ̀ jẹ́ pé ipasẹ̀ iṣẹ́ ìwàásù tá à ń ṣe lọ̀pọ̀ èèyàn fi ń rí ìwé wa gbà, àá máa rí i pé àwọn aláṣẹ ń rí ìwé wa lò." Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Thailand: Anthony Petratyotin, +---
Ọjọ́ Karùn-ún tí Ilé Ẹjọ́ Gíga Jù Lọ ní Rọ́ṣíà Gbọ́ Ẹjọ́: Wọ́n Gbé Ohun tí Ojú Àwọn Ẹlẹ́rìí Jèhófà Ti Rí Lórí Ọ̀rọ̀ Òfin Láti Ọ̀pọ̀ Ọdún Sẹ́yìn Yẹ̀ Wò NEW YORK—Ní Wednesday, April , , nǹkan bí ọgọ́rùn-ún mẹ́ta [] èèyàn ló kóra jọ sílé ẹjọ́ (àwọn kan tiẹ̀ ti jí débẹ̀ láti aago méjì òru) ní ọjọ́ karùn-ún tí Ilé Ẹjọ́ Gíga Jù Lọ ní Rọ́ṣíà máa gbọ́ ẹjọ́ tó dá lórí ohun tí Ilé Iṣẹ́ Ètò Ìdájọ́ sọ pé kí wọ́n ti Ẹ̀ka Ọ́fíìsì Tó Ń Bójú Tó Iṣẹ́ Àwọn Ẹlẹ́rìí Jèhófà pa.
Àwọn tọ́rọ̀ kàn kó ìwé mẹ́tàlélógójì [] ọ̀tọ̀ọ̀tọ̀ wá sílé ẹjọ́ lọ́jọ́ náà, ìsọfúnni kún inú rẹ̀ lórí ọ̀rọ̀ tó wà nílẹ̀ yìí.
Ara ohun tó wà nínú rẹ̀ ni àlàyé nípa bí àwọn aláṣẹ orílẹ̀-èdè Rọ́ṣíà ṣe ti ń hùwà ipá sáwọn Ẹlẹ́rìí Jèhófà láti ohun tó lé ní ọdún mẹ́wàá sẹ́yìn.
Ilé Ẹjọ́ yẹ ìwé mẹ́tàlélógójì [] tí àwọn tọ́rọ̀ kàn kó wá sílé ẹjọ́ wò.
Nígbà tí ilé ẹjọ́ ń yẹ àwọn ìwé náà wò, àwọn agbẹjọ́rò Ilé Iṣẹ́ Ètò Ìdájọ́ ò rí ẹ̀rí kankan lábẹ́ òfin tó lè mú kí ìjọba ti Ẹ̀ka Ọ́fíìsì náà pa, wọn ò sì rí ẹ̀rí kankan tó fi hàn pé iṣẹ́ agbawèrèmẹ́sìn ni àwọn Ẹlẹ́rìí Jèhófà ń ṣe ní Ẹ̀ka Ọ́fíìsì wọn tàbí ní ìkankan nínú ibi tí wọ́n ti forúkọ ẹ̀sìn wọn sílẹ̀ lábẹ́ òfin lórílẹ̀-èdè Rọ́ṣíà.
Yury Toporov, ọ̀kan lára àwọn agbẹjọ́rò Ẹ̀ka Ọ́fíìsì náà, jẹ́ kí Ilé Ẹjọ́ mọ̀ pé àwọn àmì ẹ̀yẹ àtàwọn lẹ́tà ìdúpẹ́ tí ìjọba fún Ẹ̀ka Ọ́fíìsì náà wà lára àwọn ìwé táwọn kó wá sílé ẹjọ́ lọ́jọ́ náà.
Èyí fi hàn pé àwọn aláṣẹ fọwọ́ sowọ́ pọ̀ pẹ̀lú Ẹ̀ka Ọ́fíìsì náà tẹ́lẹ̀, wọ́n gbà pé wọ́n ń pa kún ìlọsíwájú ìlú.
Wọ́n tún rí i pé ohun kan náà ló ń ṣẹlẹ̀ láwọn ibi tí àwọn Ẹlẹ́rìí ti forúkọ ẹ̀sìn wọn sílẹ̀ lábẹ́ òfin káàkiri orílẹ̀-èdè náà.
Yàtọ̀ síyẹn, ìsọfúnni tó wà nínú àwọn ìwé míì lára èyí tí wọ́n kó wá fi hàn pé àtọdún  ni Ilé Iṣẹ́ Ètò Ìdájọ́ ti ń fimú fínlẹ̀ káàkiri láwọn ibi tí àwọn Ẹlẹ́rìí ti forúkọ ẹ̀sìn wọn sílẹ̀ lábẹ́ òfin ní Rọ́ṣíà, àmọ́ wọn ò rí ohunkóhun tó jẹ mọ́ iṣẹ́ agbawèrèmẹ́sìn níbẹ̀, àwọn agbẹjọ́rò Ilé Iṣẹ́ Ètò Ìdájọ́ sì gbà pé òótọ́ ni.
Àwọn tó wà nínú fọ́tò yìí, láti òsì lọ sí ọ̀tún: Anton Omelchenko, Maksim Novakov, Victor Zhenkov àti Yury Toporov, àwọn agbẹjọ́rò Ẹ̀ka Ọ́fíìsì Tó Ń Bójú Tó Iṣẹ́ Àwọn Ẹlẹ́rìí Jèhófà ní Rọ́ṣíà.
Ní ẹ̀yìn, láti òsì lọ sí ọ̀tún: Vasiliy Kalin àti Sergey Cherepanov (tí ẹ̀gbẹ́ kan orí rẹ̀ hàn), tí wọ́n jẹ́ ara ìgbìmọ̀ tó ń bójú tó Ẹ̀ka Ọ́fíìsì Tó Ń Bójú Tó Iṣẹ́ Àwọn Ẹlẹ́rìí Jèhófà ní Rọ́ṣíà.
Ilé Ẹjọ́ wá sún ìgbẹ́jọ́ náà sí April , , ní aago méjì ọ̀sán.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Rọ́ṣíà: Yaroslav Sivulskiy, +---
Ìgbìmọ̀ Tó Ń Rí sí Ẹ̀tọ́ Ọmọnìyàn Lábẹ́ Ìdarí Ìparapọ̀ Àwọn Orílẹ̀-èdè Sọ Pé Ìjọba Ilẹ̀ Rọ́ṣíà Ń Lo Òfin Láti Fẹ̀sùn Agbawèrèmẹ́sìn Kan Àwọn Ẹlẹ́rìí Jèhófà ÌLÚ ST.
PETERSBURG, lórílẹ̀-èdè Rọ́ṣíà—Ọdún  ló pé ọdún márùndínláàádóje () táwọn lọ́balọ́ba lé Ọ̀gbẹ́ni Semyon Kozlitskiy kúrò nílùú torí pé ó ń wàásù nípa ohun tó wà nínú Bíbélì.
Ọ̀gbẹ́ni yìí wà lára àwọn Ẹlẹ́rìí Jèhófà tó kọ́kọ́ wà ní Rọ́ṣíà.
Lọ́dún , wọ́n fi ẹ̀wọ̀n de Ọ̀gbẹ́ni Kozlitskiy, wọ́n sì mú un lọ sí Siberia láìjẹ́ kó fojú ba ilé ẹjọ́, ibẹ̀ ló sì wà títí tó fi kú lọ́dún .
Bí Rọ́ṣíà ṣe ń ṣe sáwọn Ẹlẹ́rìí Jèhófà láti ọgọ́rùn-ún ọdún tó ti kọjá ò tíì yí pa dà.
Ìròyìn lọ́ọ́lọ́ọ́ látọ̀dọ̀ Ìgbìmọ̀ Tó Ń Rí sí Ẹ̀tọ́ Ọmọnìyàn lábẹ́ ìdarí Ìparapọ̀ Àwọn Orílẹ̀-èdè jẹ́ kó ṣe kedere pé ọ̀pọ̀lọpọ̀ ẹ̀rí ló fi hàn pé orílẹ̀-èdè Rọ́ṣíà ò yé “ṣèdíwọ́ fún òmìnira ọ̀rọ̀ sísọ, . . . àti òmìnira ẹ̀sìn, pàápàá fáwọn Ẹlẹ́rìí Jèhófà àtàwọn míì." Ọ̀gbẹ́ni Heiner Bielefeldt tó jẹ́ Aṣojú Pàtàkì fún Àjọ Ìparapọ̀ Àwọn Orílẹ̀-èdè lórí ọ̀rọ̀ òmìnira ẹ̀sìn tàbí ohun téèyàn gbà gbọ́.
Ó di dandan pé kí Ìgbìmọ̀ Tó Ń Rí sí Ẹ̀tọ́ Ọmọnìyàn máa rí sí i pé àwọn orílẹ̀-èdè tó fọwọ́ sí àdéhùn International Covenant on Civil and Political Rights (ICCPR), ń tẹ̀ lé àdéhùn náà, Rọ́ṣíà sì wà lára àwọn orílẹ̀-èdè ọ̀hún.
Ọ̀gbẹ́ni Heiner Bielefeldt tó jẹ́ Aṣojú Pàtàkì fún Àjọ Ìparapọ̀ Àwọn Orílẹ̀-èdè lórí ọ̀rọ̀ òmìnira ẹ̀sìn tàbí ohun téèyàn gbà gbọ́ sọ pé, “Àwọn tó kọ ohun tó wà nínú àdéhùn ICCPR mọ̀ pé òmìnira ẹ̀sìn tàbí ohun téèyàn gbà gbọ́ ṣe pàtàkì, ìdí nìyẹn tí wọ́n fi sọ pé àwọn tó fọwọ́ sí àdéhùn náà ò gbọ́dọ̀ yọ kúrò lára rẹ̀ rárá, ìyẹn ni pé wọ́n ò gbọ́dọ̀ bomi là á, wọ́n gbọ́dọ̀ máa tẹ̀ lé e délẹ̀délẹ̀, kódà tó bá di ọ̀rọ̀ pàjáwìrì (Àpilẹ̀kọ .).
Àwọn ẹ̀tọ́ ọmọnìyàn mélòó kan ló tún fìdí múlẹ̀ bíi tìyẹn, tí wọn ò gbọ́dọ̀ yọ kúrò lára rẹ̀." Lẹ́yìn tí Ìgbìmọ̀ náà ṣe ìpàdé kẹtàléláàádọ́fà (wo àwòrán ìbẹ̀rẹ̀), wọ́n jábọ̀ ìròyìn lọ́ọ́lọ́ọ́ nípa ohun tí Ìjọba orílẹ̀-èdè Rọ́ṣíà ń ṣe, wọ́n ní tórí pé ìjọba orílẹ̀-èdè Rọ́ṣíà fọwọ́ sí àdéhùn ICCPR, ó lè fẹ́ dà bíi pé wọ́n ń gbèjà ẹ̀tọ́ táwọn èèyàn ní láti ṣe ẹ̀sìn tó wù wọ́n, àmọ́ ṣe ni àwọn ilé ẹjọ́ tó wà káàkiri orílẹ̀-èdè náà ń fẹ̀sùn kan àwọn Ẹlẹ́rìí Jèhófà láì lẹ́sẹ̀ nílẹ̀ pé wọ́n jẹ́ agbawèrèmẹ́sìn.
Ọdún  ni orílẹ̀-èdè Rọ́ṣíà ṣe òfin tó dá lórí “Bí Wọ́n Ṣe Lè Gbéjà Ko Àwọn Agbawèrèmẹ́sìn" (No. -FZ), ọ̀kan lára ohun tó sì mú kí wọ́n ṣe é ni kí wọ́n lè wá nǹkan ṣe sọ́rọ̀ àwọn apániláyà.
Àmọ́, wọ́n tún òfin náà ṣe lọ́dún , , àti , tí wọ́n fi wá sọ pé “àwọn apániláyà, tó ń hùwà ipá nìkan kọ́ ni wọ́n ń pè ní agbawèrèmẹ́sìn," bó ṣe wà nínú àpilẹ̀kọ náà, “Òfin Orílẹ̀-èdè Rọ́ṣíà Nípa Àwọn Agbawèrèmẹ́sìn Ta Ko Ẹ̀tọ́ Ọmọnìyàn," tí ìwé ìròyìn The Moscow Times gbé jáde.
Ọ̀gbẹ́ni Derek H.
Davis, tó jẹ́ ọ̀gá tẹ́lẹ̀ ní ilé ẹ̀kọ́ J.M. Dawson Institute of Church-State Studies ní Baylor University sọ pé nínú òfin náà, “kì í ṣe àwọn tó ń hùwà ipá, bí àwọn tó kọ lu Ilé Gogoro Méjì tó wà nílùú New York nìkan ni wọ́n ń pè ní ‘apániláyà,’ apániláyà ni àwọn ẹ̀sìn tí ìjọba orílẹ̀-èdè Rọ́ṣíà ò fọwọ́ sí." Ọ̀gbẹ́ni Davis wá sọ pé “wọ́n ti ṣi òfin yìí lò láti fìyà jẹ àwọn Ẹlẹ́rìí Jèhófà lọ́nà àìtọ́." Ìgbìmọ̀ Tó Ń Rí sí Ẹ̀tọ́ Ọmọnìyàn kíyè sí i pé ohun tó ń fa wàhálà gan-an ni pé òfin ò ṣàlàyé kedere nípa àwọn tá à ń pè ní agbawèrèmẹ́sìn.
Geraldine Fagan, ẹni tó kọ ìwé Believing in Russia—Religious Policy After Communism, ṣàlàyé fún ìwé ìròyìn The Washington Post pé torí pé òfin ò ṣàlàyé ọ̀rọ̀ náà dáadáa, ṣe làwọn ilé ẹjọ́ kéékèèké kàn ń fìyẹn “rúná sí ọkàn àwọn kan tó pe ara wọn ní ọ̀jọ̀gbọ́n tí wọn ò fẹ́ràn àwọn Ẹlẹ́rìí Jèhófà pé kí wọ́n kọ̀wé sí ìjọba pé ìwé agbawèrèmẹ́sìn ni ìwé àwọn Ẹlẹ́rìí Jèhófà." Irú ẹ̀ ló ṣẹlẹ̀ níbẹ̀rẹ̀ ọdún yìí, nígbà tí ọ̀gbẹ́ni kan tó jẹ́ ọ̀jọ̀gbọ́n èdè nílùú Vyborg fẹ̀sùn èké kan àwọn Ẹlẹ́rìí Jèhófà, ìyẹn sì mú kí adájọ́ Ilé Ẹjọ́ Ìlú Vyborg kéde pé ìwé agbawèrèmẹ́sìn ni ìwé ìròyìn méjì tó jẹ́ ti àwọn Ẹlẹ́rìí Jèhófà.
Ọ̀gbẹ́ni yìí kan náà tún kọ̀wé pé kí wọ́n kéde pé ìwé agbawèrèmẹ́sìn ni Bíbélì Ìtumọ̀ Ayé Tuntun, tí àwọn Ẹlẹ́rìí Jèhófà ṣe.
March ,  ni wọ́n bẹ̀rẹ̀ ìgbẹ́jọ́ náà.
Àwọn ìtẹ̀jáde tó dá lórí Bíbélì, tí wọ́n kó sí ẹ̀ka ọ́fíìsì àwọn Ẹlẹ́rìí Jèhófà ní Central Europe nílùú Selters, orílẹ̀-èdè Germany.
Rọ́ṣíà ni wọ́n fẹ́ kó o lọ tẹ́lẹ̀, àmọ́ ní March , àwọn agbófinró tó ń rí sí ohun táwọn èèyàn ń kó wọ orílẹ̀-èdè Rọ́ṣíà bẹ̀rẹ̀ sí í fòfin de àwọn Ẹlẹ́rìí Jèhófà pé wọn ò gbọ́dọ̀ kó àwọn ìtẹ̀jáde wọn wọlé.
Àwọn ìgbésẹ̀ tó ń jáni láyà tí ìjọba gbé lọ́dún  ló fa ìṣòro táwọn Ẹlẹ́rìí Jèhófà ń ní nílé ẹjọ́ lọ́dún .
Roman Lunkin, tó jẹ́ ọ̀gá iléeṣẹ́ Center for Religion and Society Studies ní ilé ẹ̀kọ́ Institute of Europe Russian Academy of Sciences nílùú Moscow sọ pé, “kì í ṣe pé inúnibíni náà le sí i lọ́dún  nìkan ni, ó tún pọ̀ sí i." Lóṣù March, àwọn aláṣẹ ilẹ̀ Rọ́ṣíà fòfin de àwọn Ẹlẹ́rìí Jèhófà pé wọn ò gbọ́dọ̀ kó àwọn ìtẹ̀jáde ẹ̀sìn wọn kankan wọ orílẹ̀-èdè náà, títí kan àwọn ìtẹ̀jáde tí àwọn ilé ẹjọ́ ilẹ̀ Rọ́ṣíà ti ṣàyẹ̀wò tẹ́lẹ̀, tí wọ́n sì ti sọ pé kì í ṣe ìwé àwọn agbawèrèmẹ́sìn.
Lóṣù July, àwọn agbófinró tó ń rí sí ohun táwọn èèyàn ń kó wọ orílẹ̀-èdè Rọ́ṣíà bẹ̀rẹ̀ sí í fòfin de àwọn Ẹlẹ́rìí Jèhófà pé wọn ò gbọdọ̀ kó Bíbélì tí wọ́n ṣe lédè tí wọ́n ń sọ ní Rọ́ṣíà wọ orílẹ̀-èdè.
Nígbà tó tún di oṣù July, orílẹ̀-èdè Rọ́ṣíà fòfin de ìkànnì àwọn Ẹlẹ́rìí Jèhófà, ìyẹn jw.org, àwọn nìkan ló sì ṣe irú ẹ̀ lágbàáyé.
Lóṣù November, wọ́n fòfin de àwọn Ẹlẹ́rìí Jèhófà pé wọn ò gbọ́dọ̀ kó Bíbélì Russian Synodal Bible wọlé.
Bẹ́ẹ̀, ọ̀pọ̀ àwọn oníṣọ́ọ̀ṣì lórílẹ̀-èdè Rọ́ṣíà títí kan Ṣọ́ọ̀ṣì Ọ́tọ́dọ́ọ̀sì Ilẹ̀ Rọ́ṣíà ló ń lo Bíbélì yìí.
Ohun tó wá ṣẹlẹ̀ lópin ọdún yẹn kàmàmà, ìwé ìròyìn The Washington Post pè é ní “ọ̀kan lára ìdájọ́ tó tíì le jù tí ilẹ̀ Rọ́ṣíà ṣe lẹ́nu àìpẹ́ yìí fáwọn tí wọ́n pè ní agbawèrèmẹ́sìn." Ṣe ni adájọ́ kan nílùú Taganrog sọ pé àwọn Ẹlẹ́rìí Jèhófà mẹ́rìndínlógún () jẹ̀bi ẹ̀sùn tí wọ́n fi kàn wọ́n pé wọ́n hùwà ọ̀daràn torí wọ́n ṣètò láti pàdé pọ̀, tí wọ́n sì ń ṣèpàdé ní ìrọwọ́rọsẹ̀.
Àmọ́ ṣe lohun tó ṣẹlẹ̀ ní Taganrog àtàwọn ibòmíì yìí jẹ́ kó dà bíi pé ìjọba ń kó ọ̀rọ̀ ara wọn jẹ.
Ọ̀gbẹ́ni Lunkin sọ pé, “Àwọn Ẹlẹ́rìí Jèhófà tó ti dàgbà lára àwọn tí wọ́n fẹ̀sùn kàn lọ́tẹ̀ yìí ní àwọn ìwé ẹ̀rí kan tí ìjọba àtẹ̀yìnwá fún wọn torí wọ́n gbà pé ìjọba ti rẹ́ wọn jẹ sẹ́yìn." Nígbà ìjọba Soviet Union, ẹgbẹẹgbẹ̀rún àwọn Ẹlẹ́rìí Jèhófà ni wọ́n fi sẹ́wọ̀n.
Ọdún  ni ìjọba dá ẹni tó kẹ́yìn nínú wọn sílẹ̀.
Ìjọba dá àwọn tó jẹ́ ẹlẹ́wọ̀n tẹ́lẹ̀ yìí láre, wọ́n fún ọ̀kọ̀ọ̀kan wọn ní Ìwé Ẹ̀rí Ìdáláre tó sọ pé wọn kì í ṣe “ọ̀tá orílẹ̀-èdè," aláìmọwọ́mẹsẹ̀ ni wọ́n.
Ọ̀gbẹ́ni Lunkin wá sọ pé, “Ṣe ló dà bíi pé kò sóhun tó ń jẹ́ ìdáláre fún wọn mọ́ pẹ̀lú bí àwọn aláṣẹ ilẹ̀ Rọ́ṣíà ṣe ń gbéjà kò wọ́n yìí pé wọ́n jẹ́ agbawèrèmẹ́sìn." Àmọ́ ohun àrà ọ̀tọ̀ kan ṣẹlẹ̀ ní May , .
Orílẹ̀-èdè Rọ́ṣíà dá àwọn Ẹlẹ́rìí Jèhófà láre, Ilé Iṣẹ́ Ètò Ìdájọ́ ti Orílẹ̀-Èdè Rọ́ṣíà pa dà fi orúkọ ẹ̀sìn àwọn Ẹlẹ́rìí Jèhófà sílẹ̀ lábẹ́ òfin nílùú Moscow.
March ,  ni wọ́n ti yọ orúkọ ẹ̀sìn wọn kúrò lábẹ́ òfin nílùú Moscow.
Àwọn Ẹlẹ́rìí wá pe ẹjọ́ kòtẹ́milọ́rùn ní Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù, nígbà tó sì di June , , Ilé Ẹjọ́ náà pàṣẹ pé kí ìjọba orílẹ̀-èdè Rọ́ṣíà pa dà fi orúkọ ẹ̀sìn àwọn Ẹlẹ́rìí Jèhófà sílẹ̀ lábẹ́ òfin nílùú Moscow, kí wọ́n sì sanwó gbà-máà-bínú fún wọn.
Ní November , , Lyubov àti Alexey Koptev, tí wọ́n jẹ́ Ẹlẹ́rìí Jèhófà ń dì mọ́ra wọn nínú ọgbà wọn nílùú Taganrog, orílẹ̀-èdè Rọ́ṣíà.
Ní November , , Ilé Ẹjọ́ Ìlú Taganrog sọ pé Ọ̀gbẹ́ni Koptev àtàwọn Ẹlẹ́rìí mẹ́ẹ̀ẹ́dógún míì jẹ̀bi ẹ̀sùn tí wọ́n fi kàn wọ́n pé agbawèrèmẹ́sìn ni wọ́n torí wọ́n ṣètò láti pàdé pọ̀, tí wọ́n sì ń ṣèpàdé ní ìrọwọ́rọsẹ̀.
Ọdún méjìdínlógójì () ni Ọ̀gbẹ́ni Koptev ti fi ṣiṣẹ́ níléeṣẹ́ ‘Red boilermaker,’ ìyẹn ‘Krasnyy Kotelshik,’ tó ti wà tipẹ́, ìjọba sì gbóríyìn fún un.
Ó ti fẹ̀yìn tì, ó sì láwọn ọmọ-ọmọ.
Aṣojú Pàtàkì fún Àjọ Ìparapọ̀ Àwọn Orílẹ̀-èdè sọ pé, “Mo gbà pẹ̀lú àṣẹ tí Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù pa.
Ìgbésẹ̀ tí ìjọba gbé láti fòfin de àwọn Ẹlẹ́rìí Jèhófà yẹn ti ‘le jù,’ wọ́n ‘ṣi òfin lò,’ ìyẹn sì ta ko òmìnira táwọn èèyàn ní láti ṣe ẹ̀sìn tó wù wọ́n." Ìjọba orílẹ̀-èdè Rọ́ṣíà kúkú san owó tí Ilé Ẹjọ́ náà pàṣẹ pé kí wọ́n san, àmọ́ oṣù May ọdún tó kọjá ni wọ́n tó pa dà forúkọ ẹ̀sìn àwọn Ẹlẹ́rìí Jèhófà sílẹ̀ lábẹ́ òfin, lẹ́yìn nǹkan bíi ọdún márùn-ún tí Ilé Ẹjọ́ náà ti pàṣẹ! Ìwé Ẹ̀rí Ìdáláre.
Ẹgbẹẹgbẹ̀rún àwọn Ẹlẹ́rìí Jèhófà tí wọ́n fi sẹ́wọ̀n nígbà ìjọba Soviet Union torí ohun tí wọ́n gbà gbọ́ ló gba ìwé ẹ̀rí yìí nígbà tí wọ́n dá wọn sílẹ̀, wọ́n fi dá wọn láre, wọ́n sì fìdí ẹ̀ múlẹ̀ pé wọn kì í ṣe “ọ̀tá orílẹ̀-èdè." Agbẹnusọ fún àwọn Ẹlẹ́rìí Jèhófà lórílẹ̀-èdè Rọ́ṣíà, Yaroslav Sivulskiy, sọ pé: “Àwọn Ẹlẹ́rìí tó lé ní ẹgbẹ̀rún mẹ́sàn-án ó lé ọgọ́rùn-ún mẹ́fà (,) ló ń gbé nílùú Moscow báyìí, iye wọn sì fẹ́rẹ̀ẹ́ tó ọ̀kẹ́ mẹ́sàn-án ó dín ẹgbẹ̀rún márùn-ún (,) ní gbogbo orílẹ̀-èdè Rọ́ṣíà.
Gbogbo àwọn Ẹlẹ́rìí tó wà ní Rọ́ṣíà, títí kan gbogbo àwọn ará wa tó ju mílíọ̀nù mẹ́jọ lọ kárí ayé, ló nírètí pé bí olú-ìlú Rọ́ṣíà ṣe forúkọ ẹ̀sìn wa sílẹ̀ lábẹ́ òfin yìí á jẹ́ ká túbọ̀ lómìnira ẹ̀sìn níbi gbogbo lórílẹ̀-èdè Rọ́ṣíà." Àmọ́, àwọn ọ̀jọ̀gbọ́n bíi Ọ̀gbẹ́ni Davis sọ pé bó tiẹ̀ jẹ́ pé ojúṣe orílẹ̀-èdè Rọ́ṣíà ni láti pa dà forúkọ ẹ̀sìn àwọn Ẹlẹ́rìí Jèhófà sílẹ̀ lábẹ́ òfin, ṣe ló dà bíi pé ohun tó mú kí wọ́n kí wọ́n ṣe é ni kí wọ́n lè fi mú ẹnu ayé kúrò lára wọn." Ọdún mẹ́ta ni Nikolay Trotsyuk (ẹnì kejì láti apá ọ̀tún) fi wà lẹ́wọ̀n torí ẹ̀rí ọkàn rẹ̀ ò jẹ́ kó ṣiṣẹ́ ológun nígbà ìjọba Soviet Union.
Ní November , , wọ́n tún fẹ̀sùn kàn án, lọ́tẹ̀ yìí, òun àti Andrey Goncharov àna rẹ̀ (tó wà lápá òsì pátápátá), Oksana Goncharova ọmọ rẹ̀ (ẹnì kẹta láti apá òsì), Sergey Trotsyuk ọmọ rẹ̀ (tó wà lápá ọ̀tún pátápátá) àtàwọn méjìlá () míì tó jẹ́ Ẹlẹ́rìí nílùú Taganrog.
Lọ́dún , Ìgbìmọ̀ Tó Ń Rí sí Ẹ̀tọ́ Ọmọnìyàn tún ìpinnu tí wọ́n ṣe lọ́dún  àti  sọ pé kí orílẹ̀-èdè Rọ́ṣíà “yára ṣàtúnṣe sí Òfin Ìjọba Nípa Bí Wọ́n Ṣe Lè Gbéjà Ko Àwọn Agbawèrèmẹ́sìn," kí wọ́n ṣàlàyé ohun tí “agbawèrèmẹ́sìn" túmọ̀ sí, kí wọ́n rí i pé àwọn tó hùwà ipá tàbí tí wọ́n ní ìkórìíra ni wọ́n ń lo ọ̀rọ̀ náà fún, kí wọ́n sì ṣàlàyé tó ṣe kedere nípa àwọn ohun tí wọ́n máa ń kà sí ẹrù àwọn agbawèrèmẹ́sìn.
Bákan náà, Ìgbìmọ̀ náà rọ orílẹ̀-èdè Rọ́ṣíà pé kí wọ́n “ṣe gbogbo ohun tó yẹ kó má bàa sí àṣìlò òfin, kí wọ́n sì ṣàtúnṣe sí àwọn ohun tí ìjọba kà sí Ẹrù Àwọn Agbawèrèmẹ́sìn." Ọ̀gbẹ́ni Lunkin sọ pé, “Ìkórìíra ló ń mú kí wọ́n ṣe inúnibíni sáwọn Ẹlẹ́rìí Jèhófà, torí pé wọn kì í fìyà jẹ àwọn ẹ̀sìn míì tí wọ́n mọ̀ láwùjọ tí wọ́n ń bá ṣe ohun táwọn Ẹlẹ́rìí Jèhófà ń ṣe." Láìka gbogbo ẹ̀sùn tí wọ́n fi ń kan àwọn Ẹlẹ́rìí Jèhófà lábẹ́ òfin sí, pẹ̀lú ìsọkúsọ tí wọ́n ń sọ nípa wọn nínú ìròyìn, ohun tí Ọ̀gbẹ́ni Lunkin parí èrò sí ni pé, “Àwọn Ẹlẹ́rìí Jèhófà ṣì wà káàkiri lórílẹ̀-èdè yìí, bẹ́ẹ̀ ni iye àwọn ọmọlẹ́yìn wọn ń pọ̀ sí i." Agbẹnusọ fún Àwa Ẹlẹ́rìí Jèhófà: Oríléeṣẹ́: David A.
Semonian, Ọ́fíìsì Agbéròyìnjáde, tel.
+ Rọ́ṣíà: Yaroslav Sivulskiy, tel.
Ẹlẹ́rìí Kan Ní Rọ́ṣíà Rí , Owó Ilẹ̀ Yúróòpù He, Ó sì Dáa Pa Dà Fẹ́ni Tó Ni Ín ST.
PETERSBURG, orílẹ̀-èdè Rọ́ṣíà—Ní November , Svetlana Nemchinova, tó jẹ́ ọ̀kan lára àwa Ẹlẹ́rìí Jèhófà, rí àpòòwé kan lẹ́gbẹ̀ẹ́ títì.
Ẹgbẹ̀rún mẹ́fà [,] owó ilẹ̀ Yúróòpù (nǹkan bí ,, náírà) ló wà nínú àpòòwé náà.
Ó pẹ́ díẹ̀ kó tó rẹ́ni tó lowó náà, àmọ́ ó ṣì dá owó náà a pa dà fún un nígbà tó rí i.
Wọ́n ròyìn ìwà rere tí Ms. Nemchinova’s hù yìí nínú tẹlifíṣọ̀n, rédíò àtàwọn ìròyìn tí wọ́n gbé jáde lórí Íńtánẹ́ẹ̀tì.
Òṣìṣẹ́ tó ń gbálẹ̀ ojú pópó ni Ms. Nemchinova ní ìlú Vologda, tó wà ní nǹkan bí àádọ́ta lé nírínwó [] kìlómítà sí àríwá ìlà oòrùn ìlú Moscow.
Bó ṣe ń gbálẹ̀ lọ́wọ́, ó rí àpòòwé kan tí wọ́n ò kọ nǹkan sí lára.
Bó ṣe wo inú rẹ̀, ó bá owó tabua kan nínú rẹ̀.
Bó tilẹ̀ jẹ́ pé Ms. Nemchinova àtàwọn ọmọ rẹ̀ mẹ́tẹ̀ẹ̀ta kò fi bẹ́ẹ̀ rí towó ṣe, síbẹ̀ ó sọ pé: “Mi ò tiẹ̀ ronú pé kí n sọ owó náà di tèmi.
Gbogbo ohun ti mò ń rò ni ìdààmú tí ẹni tó sọwó náà nù máa wà." Kí Ms. Nemchinova lè rẹ́ni tó lowó náà, ó kọ́kọ́ lẹ ìwé mọ́ ara ògiri tó wà lágbègbè náà.
Nígbà tí kò sẹ́ni tó yọjú, Ms. Nemchinova gbé owó náà lọ sí báǹkì tó wà nítòsí, torí pé rìsíìtì tí orúkọ báǹkì náà wà lára rẹ̀ wà nínú àpòòwé tí owó náà.
Báǹkì náà wá rí i pé Ọ̀gbẹ́ni  Pavel Smirnov ló ni owó náà.
Lẹ́yìn tí wọ́n ti ṣe ọ̀pọ̀ akitiyan láti kàn sí Ọ̀gbẹ́ni Smirnov, báǹkì náà pàpà rí ọ̀nà sọ fún un pé Ms. Nemchinova ti bá a rí owó náà.
Àpilẹ̀kọ kan tí wọ́n gbé jáde nínú ìwé ìròyìn Premier ti orílẹ̀-èdè Rọ́ṣíà sọ pé: “Svetlana kò rí ohun kan tó ṣàrà ọ̀tọ̀ nínú ohun tó ṣe.
Ẹni tó ń fi tọkàntọkàn sí Ọlọ́run ni, ó sì máa ń ka Bíbélì déédéé." Ms. Nemchinova ṣàlàyé síwájú sí i fún ìwé ìròyìn Premier pé, ohun tí òun ṣe jẹ́ nítorí pé òun máa ń tẹ̀ lé Ìlànà Pàtàkì tó wà nínú Mátíù : tó sọ pé: ‘Gbogbo ohun tí ẹ bá fẹ́ kí àwọn ènìyàn máa ṣe sí yín, kí ẹ̀yin pẹ̀lú máa ṣe bẹ́ẹ̀ gẹ́gẹ́ sí wọn.’ Ayàwòrán Pavel Smirnov bá Svetlana Nemchinova ya fọ́tò lẹ́yìn tó dá owó rẹ̀ pa dà.
Ọ̀gbẹ́ni Smirnov, tó jẹ́ ayàwòrán tó ṣàwárí iṣẹ́ ọnà àkànṣe kan ti ń tọ́jú owó náà pa mọ́ kó lè fi ra irinṣẹ́ àkànṣe kan láti mú kí ìwádìí rẹ̀ nípa aró túbọ̀ tẹ̀ síwájú.
Ó sọ pé: “Mi ò mọ bí mi ò bá dúpẹ́ tán lọ́wọ́ Svetlana.
Ohun tí Svetlana ṣe yìí máa mú ká túbọ̀ máa fọkàn tán àwọn èèyàn.
Ohun kan tó kù kí n sọ ni pé: ‘Ọlọ́run wà!’" Agbẹnusọ fún Àwa Ẹlẹ́rìí Jèhófà: Oríléeṣẹ́: J. R. Brown, Ọ́fíìsì Agbéròyìnjáde, tẹlifóònù + Russia: Yaroslav Sivulskiy, tẹlifóònù +
Àwọn Ẹlẹ́rìí Jèhófà Sọ Nípa Àpéjọ Wọn Tọdún  Tó Máa Bẹ̀rẹ̀ Síí Wáyé Láti Oṣù May NÍ NEW YORK—Àwọn Ẹlẹ́rìí Jèhófà bẹ̀rẹ̀ àpéjọ àgbègbè wọn ti ọdún  lórílẹ̀-èdè Amẹ́ríkà ní oṣù May .
Àpéjọ àgbègbè ọdún  “Máa Tẹ̀ lé Àpẹẹrẹ Kristi!" la máa ṣe kárí ayé títí wọ oṣù January ọdún .
Lọ́sẹ̀ mẹ́tà kí àpéjọ náà tó bẹ̀rẹ̀, àwọn ará máa késí àwọn èèyàn kí wọ́n lè wá síbi àpéjọ náà lọ́fẹ̀ẹ́.
Arákùnrin J. R. Brown tó jẹ́ agbẹnusọ fún àwọn Ẹlẹ́rìí Jèhófà ní orílé-iṣé tó wà ní Brooklyn, New York sọ pé “Ẹṣin ọ̀rọ̀ àpéjọ ti ọdún yìí jẹ́ ká rí Jésù Kristi bíi ẹni àmọ̀káyé, àti pé àpẹẹrẹ rere tọ́ yẹ kí gbogbo èèyàn lọ́mọdé lágbà máa tẹ̀lé ni, láìka ẹ̀yà tàbí àṣà wa sí.
A gbà pé gbogbo àwọn tó bá wà máa gbádùn ìjíròrò nípa àwọn ìṣẹ̀lẹ̀ pàtàkì láyé Jésù.
Ìtòlẹ́sẹẹsẹ ọdún yìí máa jẹ́ lọ́nà ìfọ̀rọ̀wánilẹ́nuwò, á sì tún máa wo fídíò alárinrin tó gbádùn mọ́ni, táá sì kọ́ wa ní bá a ṣe lé jàǹfààní nípa títẹ̀lé àpẹẹrẹ Jésù nínú gbogbo apá ìgbésí ayé wa ojoojúmọ́." Àwọn ọjọ́ àti ibi tí wọ́n ti máa ṣe àpéjọ àgbègbè ọdún  “Máa Tẹ̀ lé Àpẹẹrẹ Kristi!" wà lórí ìkànnì wa ìyẹn, jw.org/yo.
Fún àlàyé síwájú si, àwọn akọ̀ròyìn lè lọ sí ẹ̀ka-iléeṣẹ́ àwa Ẹlẹ́rìí Jèhófà tó wà lágbègbè wọn, tàbí tí wọ́n bá fẹ́ mọ orúkọ iléeṣẹ́ agbéròyìnjáde tó máa rán àwọn oníròyìn lọ sí ibi àpéjọ náà.
Agbẹnusọ fún Àwa Ẹlẹ́rìí Jèhófà: Oríléeṣẹ́: J. R. Brown, Ọ́fíìsì Agbéròyìnjáde, tẹlifóònù +
Ìfọ̀rọ̀wánilẹ́nuwò Ọ̀jọ̀gbọ́n Massimo P. Franchi, M.D.
Dókítà Franchi jẹ́ ọ̀jọ̀gbọ́n ní ẹ̀ka tó ń rí sí ìtọ́jú àwọn aboyún, àwọn obìnrin tó bímọ́, àti àìsàn àwọn obìnrin, ní University of Verona, lórílẹ̀-èdè Ítálì.
Ó tún jẹ́ ọ̀gá àgbà ní University Hospital of Verona, ní ẹ̀ká tó ń rí sí ìtọ́jú àwọn aboyún, àwọn obìnrin tó bímọ́, àti àìsàn àwọn obìnrin.
Máà bínú, ètò tó o fi ń wo fídíò kò ṣiṣẹ́.
Wa Fídíò Yìí Jáde
Àwọn Aláṣẹ Wá Wo Ẹ̀ka Ọ́fíìsì Àwa Ẹlẹ́rìí Jèhófà Lórílẹ̀-èdè Ukraine ÌLÚ LVIV, ní Ukraine—Àwọn Ẹlẹ́rìí Jèhófà lórílẹ̀-èdè Ukraine ṣe àkànṣe ètò kan, wọ́n ṣí ẹ̀ka ọ́fíìsì wọn tó wà ní Ukraine sílẹ̀ ní May ,  káwọn èèyàn lè wá wò ó.
Àbẹ̀wò ọlọ́jọ́ kan yìí jẹ́ káwọn aláṣẹ ìlú, àwọn aláṣẹ orílẹ̀-èdè, àwọn ẹlẹ́kọ̀ọ́ ìwé àtàwọn oníṣòwò, títí kan àwọn aráàlú Lviv, ráyè wá wo bá a ṣe ń ṣiṣẹ́ ní ẹ̀ka ọ́fíìsì wa.
Ibi tí wọ́n ṣe fáwọn ọmọdé rèé.
Ẹ̀ka ọ́fíìsì náà ṣètò àwọn ìpàtẹ tó ṣàrà ọ̀tọ̀, títí kan àwọn àwòrán àti fídíò kan tó ṣàlàyé bá a ṣe ń ṣiṣẹ́ ní ẹ̀ka ọ́fíìsì wa.
Wọ́n tún ṣètò ibì kan tí wọ́n kó àwọn ohun ìṣẹ̀ǹbáyé sí àti ibì kan tó wà fáwọn ọmọdé.
Ivan Riher, tó jẹ́ agbẹnusọ àwa Ẹlẹ́rìí Jèhófà ní Ukraine, sọ pé: “Látọdún , ìgbà àkọ́kọ́ nìyí tá a máa ṣí ẹ̀ka ọ́fíìsì wa fáwọn èèyàn pé kí wọ́n wá wò ó.
Lóòótọ́, àwọn aráàlú mọ̀ wá mọ bá a ṣe máa ń lọ kọ́ àwọn èèyàn lẹ́kọ̀ọ́ Bíbélì láti ilé dé ilé, àmọ́ inú wa dùn gan-an láti pe àwọn aládùúgbò wa kí wọ́n wá wo bá a ṣe ń ṣiṣẹ́ ní ẹ̀ka ọ́fíìsì wa àti ipa rere tó ń ní lórí ìlú." Àwọn tó wá síbi tí wọ́n kó àwọn nǹkan ìṣẹ̀ǹbáyé sí kà nípa ìtàn àwọn Ẹlẹ́rìí Jèhófà ní Ukraine, èyí tó bẹ̀rẹ̀ lọ́pọ̀ ọdún sẹ́yìn.
Andriy Yurash, alága Ẹ̀ka Tó Ń Rí sí Ọ̀rọ̀ Ẹ̀sìn àti Ẹ̀yà.
Andriy Yurash, tó jẹ́ alága Ẹ̀ka Tó Ń Rí sí Ọ̀rọ̀ Ẹ̀sìn àti Ẹ̀yà, lábẹ́ Iléeṣẹ́ Ìjọba Tó Ń Bójú Ọ̀rọ̀ Àṣà ní Ukraine, sọ bí iṣẹ́ táwọn Ẹlẹ́rìí ń ṣe ní ẹ̀ka ọ́fíìsì náà ṣe wú u lórí tó, ó ní: “Àpẹẹrẹ rere làwọn Ẹlẹ́rìí Jèhófà jẹ́, wọ́n jẹ́ ká rí ohun tí ẹ̀sìn kan lè ṣe láti pa kún ìṣọ̀kan ìlú, kí àlàáfíà sì wà láàárín àwọn ẹlẹ́sìn náà àtàwọn èèyàn míì." Lọ́dún yìí, àwa Ẹlẹ́rìí tún ti ṣe irú nǹkan yìí ní ẹ̀ka ọ́fíìsì wa tó wà lórílẹ̀-èdè Kamẹrúùnù àti ní oríléeṣẹ́ wa tó wà ní Warwick, nílùú New York.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Ukraine: Ivan Riher, +---
Àwọn Ẹlẹ́rìí Jèhófà Ṣe Àjọyọ̀ Ọgọ́rùn-ún Ọdún ní Korea SEOUL, Korea—Oṣù pàtàkì ni November ọdún  jẹ́ fún àwọn Ẹlẹ́rìí Jèhófà tó lé ní ọ̀kẹ́ márùn-ún [,] ní orílẹ̀-èdè South Korea, torí oṣù náà ló pé ọgọ́rùn-ún ọdún tí àwọn Ẹlẹ́rìí Jèhófà ti wà lórílẹ̀-èdè yẹn.
Àwọn Ẹlẹ́rìí Jèhófà náà ń pín ìwé ìléwọ́ kan láti fi ṣe àjọyọ̀ náà tí wọ́n sì ń jẹ́ káwọn èèyàn mọ̀ pé ó ti pé ọgọ́rùn-ún ọdún báyìí táwọn ti wà lórílẹ̀-èdè náà.
Ìwé ìléwọ́ aláwọ̀ mèremère olójú ewé mẹ́rin náà ṣàlàyé ìtàn àwọn Ẹlẹ́rìí Jèhófà lórílẹ̀-èdè South Korea ní ṣókí àtàwọn ohun tí wọ́n ń ṣe lọ́wọ́lọ́wọ́ fún àǹfààní àwọn èèyàn.
Ọdún  ni aṣojú àwọn Ẹlẹ́rìí Jèhófà bẹ̀rẹ̀ iṣẹ́ kíkọ́ àwọn èèyàn lẹ́kọ̀ọ́ Bíbélì ní orílẹ̀-èdè Korea.
Ní báyìí, iye Bíbélì èdè Korea tí àwọn Ẹlẹ́rìí Jèhófà ti tẹ̀ jáde ti fẹ́rẹ̀ẹ́ tó ọ̀kẹ́ márùndínlógójì [,] wọ́n sì ń kọ́ àwọn èèyàn tó lé ní ẹgbẹ̀rún lọ́nà àádọ́rin [,] lẹ́kọ̀ọ́ Bíbélì nínú ilé wọn lọ́fẹ̀ẹ́ lọ́sọ̀ọ̀sẹ̀.
Ìjọ tó wà lórílẹ̀-èdè náà lé ní ẹ̀ẹ́dégbèje [,], ìjọ kọ̀ọ̀kan sì ń ṣe àwọn ìpàdé lọ́sọ̀ọ̀sẹ̀ níbi tí wọn ti ń kẹ́kọ̀ọ́ Bíbélì, gbogbo èèyàn ló sì lè wá síbẹ̀.
Ọjọ́ pẹ́ tí wọ́n ti ń ṣe àwọn àpéjọ lọ́dọọdún ní orílẹ̀-èdè Korea, ọdún  ni wọ́n ṣe àpéjọ àkọ́kọ́ níbẹ̀.
Wọ́n máa ń ṣe àwọn àpéjọ yìí ní èdè míì yàtọ̀ sí èdè Korea, láti ọdún , wọ́n bẹ̀rẹ̀ sí í ṣe é ní Èdè Àwọn Adití Lọ́nà Ti Korea pẹ̀lú.
Ní ọdún , àwọn Ẹlẹ́rìí Jèhófà ṣe àpéjọ àgbáyé ní ìlú Seoul, àwọn tó sì wá síbẹ̀ lé ní ẹgbàá mọ́kàndínlọ́gbọ̀n [,], àwọn ẹgbẹ̀rún mẹ́fà ó lé ẹ̀ẹ́dẹ́gbẹ̀ta [,] lára wọn ló sì wá láti orílẹ̀-èdè mọ́kànlá míì.
Ọdún  ni a dá  ẹ̀ka ọ́fíìsì wa tó wà ní ìlú Seoul sílẹ̀.
Dae-il Hong, tó ń gbẹnu sọ fún àwọn Ẹlẹ́rìí Jèhófà ní orílẹ̀-èdè Korea sọ pé: “Inú wá dùn pé ó ti pé ọgọ́rùn-ún ọdún báyìí tí a ti ń ran àwọn èèyàn wa lọ́wọ́." Ó wá ṣàlàyé pé: “A gbà gbọ́ pé téèyàn bá ń tẹ̀ lé àwọn ìlànà Bíbélì, ó máa jẹ́ kí tọkọtaya ṣera wọn lọ́kan, kí ìdílé láyọ̀, ó sì máa jẹ́ kí àdúgbò tòrò.
À ń fojú sọ́nà fún ọ̀pọ̀ ọdún tá a ṣì máa fi ran àwọn èèyàn wa lọ́wọ́." Media Contacts: J.
Brown, Office of Public Information, tel.
+ Republic of Korea: Dae-il Hong, tel.
Ẹrẹ̀ Ya ní Gúúsù Orílẹ̀-èdè Kòlóńbíà, Ó sì Pa Ọ̀pọ̀ Èèyàn Ní àárọ̀ kùtù ọjọ́ Saturday, April , , odò mẹ́ta kún ya nítòsí ìlú Mocoa, olú ìlú Putumayo, àgbègbè kan ní orílẹ̀-èdè Kòlóńbíà.
Èyí mú kí ẹrẹ̀ ya wọ̀lú, ó sì pa ọ̀pọ̀ èèyàn.
Ó ṣeni láàánú pé ìròyìn tá a gbọ́ látọ̀dọ̀ ẹ̀ka ọ́fíìsì àwọn Ẹlẹ́rìí Jèhófà lórílẹ̀-èdè Kòlóńbíà ni pé Ẹlẹ́rìí Jèhófà méjì ló bá ìṣẹ̀lẹ̀ náà lọ, Ẹlẹ́rìí Jèhófà míì sì wà tí wọ́n ṣì ń wá.
Yàtọ̀ síyẹn, ìdílé márùn-ún tí wọ́n jẹ́ Ẹlẹ́rìí Jèhófà ni ò nílé lórí mọ́.
Àmọ́ àwọn Ẹlẹ́rìí Jèhófà ti bẹ̀rẹ̀ sí í ṣèrànwọ́ lẹ́yìn àjálù yìí.
Wọ́n ti ń pèsè oúnjẹ, omi tó ṣeé mu, epo pẹtiróòlù àti ilé táwọn tí àjálù ṣẹlẹ̀ sí máa gbé.
Àwọn tó jẹ́ alàgbà nínú wọn tún ń fi ọ̀rọ̀ Ọlọ́run gbé àwọn èèyàn ró.
Ẹ̀ka ọ́fíìsì wọn ṣì ń bójú tó gbogbo ohun tó ń ṣẹlẹ̀, wọ́n sì ń kọ́wọ́ ti báwọn Ẹlẹ́rìí Jèhófà ṣe ń ṣèrànwọ́ fáwọn tí àjálù ṣẹlẹ̀ sí.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Kòlóńbíà: Wilson Torres, +-- Ohun Táwọn Ọ̀jọ̀gbọ́n Sọ: Ìjọba Ilẹ̀ Rọ́ṣíà Ń Lọ́ Òfin Agbawèrèmẹ́sìn Po Kí Wọ́n Lè Fẹ̀sùn Ọ̀daràn Kan Àwọn Ẹlẹ́rìí Jèhófà Apá Kìíní nìyí nínú àpilẹ̀kọ alápá mẹ́ta tó dá lórí ohun táwọn gbajúmọ̀ ọ̀mọ̀wé nípa ẹ̀sìn, ohun tó ń lọ láwùjọ àti òṣèlú tá a fọ̀rọ̀ wá lẹ́nu wò sọ àti ohun táwọn ọ̀jọ̀gbọ́n míì sọ, ìyẹn àwọn tó mọ̀ nípa ohun tó ṣẹlẹ̀ nígbà ayé ìjọba Soviet àti lẹ́yìn tí wọ́n kógbá wọlé.
ÌLÚ ST.
PETERSBURG, lórílẹ̀-èdè Rọ́ṣíà—Ọ́fíìsì Agbẹjọ́rò Àgbà lórílẹ̀-èdè Rọ́ṣíà fẹ́ kí wọ́n kéde pé “agbawèrèmẹ́sìn" ni àwọn Ẹlẹ́rìí Jèhófà.
Tí ilé ẹjọ́ bá dá wọn láre, èyí lè mú kí wọ́n ti ẹ̀ka ọ́fíìsì àwọn Ẹlẹ́rìí Jèhófà lórílẹ̀-èdè náà pa, kí wọ́n sì fòfin de iṣẹ́ wọn káàkiri orílẹ̀-èdè náà.
Àwọn Ẹlẹ́rìí Jèhófà ti pe ẹjọ́ kòtẹ́milọ́rùn, a sì ń retí pé ìgbẹ́jọ́ náà máa pa dà bẹ̀rẹ̀ ní September , .
Òfin agbawèrèmẹ́sìn tí orílẹ̀-èdè Rọ́ṣíà ṣe ló fà á tí wọ́n fi pe àwọn Ẹlẹ́rìí lẹ́jọ́.
Ṣe ni àwọn ọ̀mọ̀wé ń sọ pé ìjọba ń fi òfin náà “ṣe ẹ̀tanú," pé “àṣìṣe kún inú rẹ̀," wọ́n tún ń sọ pé “ó ṣe kedere pé òfin náà ò bá tayé mu." Dr. Derek H. Davis, tó jẹ́ ọ̀gá ilé ẹ̀kọ́ J.M. Dawson Institute of Church-State Studies tẹ́lẹ̀ ní Baylor University, sọ pé: “Àwọn agbawèrèmẹ́sìn tó ń wu ẹ̀mí àwọn èèyàn léwu ló yẹ kí wọ́n máa gbéjà kò.
Tó bá jẹ́ àwọn tí ò wu ẹ̀mí ẹlòmíì léwu lèèyàn ń yọ lẹ́nu, agbawèrèmẹ́sìn lonítọ̀hún fúnra ẹ̀." Dr. Mark Juergensmeyer, tó jẹ́ ọ̀gá ilé ẹ̀kọ́ Orfalea Center for Global and International Studies ní University of California nílùú Santa Barbara ṣàlàyé ohun tó fà á tí wọ́n fi ń fínná mọ́ àwọn ẹlẹ́sìn àlàáfíà bí àwọn Ẹlẹ́rìí Jèhófà, ó ní: “Ọgbọ́nkọ́gbọ́n ni wọ́n ń ta bí wọ́n ṣe ń fi òfin agbawèrèmẹ́sìn ṣèdíwọ́ fáwọn èèyàn kí wọ́n má bàa lómìnira ẹ̀sìn, ohun burúkú gbáà sì nìyẹn." Dr. Jim Beckford, tó wà nínú àjọ British Academy náà fi kún un pé, “Ṣe ni àwọn ará Ṣọ́ọ̀ṣì Ọ́tọ́dọ́ọ̀sì ilẹ̀ Rọ́ṣíà ń lẹ̀dí àpò pọ̀ mọ́ ìjọba kí ọwọ́ wọn lè tẹ ohun tí wọ́n ń fẹ́, kí wọ́n sì lè gbá ẹ̀sìn èyíkéyìí tí wọ́n bá wò pé ó ń bá àwọn figa gbága wọlẹ̀." Àwọn ọ̀jọ̀gbọ́n sọ pé kì í ṣe bí àwọn èèyàn ṣe ń ṣi òfin lò nìkan ni ìṣòro, àmọ́ bí àwọn tó ṣòfin ọ̀hún pàápàá ṣe ṣe é ń mú káwọn èèyàn máa ṣì í lò.
Àjọ SOVA Center for human rights tó wà ní Moscow sọ pé: “Kì í ṣòní, kì í ṣàná la ti ń sọ ọ́ pé ọ̀rọ̀ inú òfin agbawèrèmẹ́sìn tí wọ́n ṣe yẹn ò ṣe kedere, àwọn èèyàn sì lè ṣì í lò, kí wọ́n fi ta ko àwọn olóṣèlú tí ò bá gba tiwọn tàbí àwọn míì tí wọ́n dá yàtọ̀ láwùjọ." Dr. Emily B. Baran, tó jẹ́ ọ̀mọ̀wé ní ẹ̀ka Russian and Eastern European history ní Middle Tennessee State University sọ pé: “Kò yẹ káwọn ọmọ orílẹ̀-èdè Rọ́ṣíà dákẹ́ lórí ọ̀rọ̀ bí ìjọba ṣe ń ṣe ẹ̀tanú àwọn Ẹlẹ́rìí Jèhófà yìí, torí ó ṣeé ṣe kó jẹ́ ohun kan náà ni wọ́n máa ṣe sáwọn míì àtàwọn ẹlẹ́sìn kéékèèké tó kù, tí wọ́n á máa fi ẹ̀tọ́ wọn dù wọ́n." Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, --- Rọ́ṣíà: Yaroslav Sivulskiy, --- Ìsọfúnni Nípa Àwọn Ẹlẹ́rìí Jèhófà: Àtọdún  làwọn Ẹlẹ́rìí Jèhófà ti ń ṣe ẹ̀sìn wọn lórílẹ̀-èdè Rọ́ṣíà.
Nǹkan bíi , làwọn Ẹlẹ́rìí Jèhófà tó wà ní Rọ́ṣíà.
Gbogbo àwọn Ẹlẹ́rìí kárí ayé lé ní mílíọ̀nù mẹ́jọ ní igba ó lé ogójì [] ilẹ̀.
Ìfọ̀rọ̀wánilẹ́nuwò Luca P. Weltert, M.D.
Dókítà Weltert jẹ́ oníṣẹ́ abẹ ọkàn ní European Hospital nílùú Róòmù.
Máà bínú, ètò tó o fi ń wo fídíò kò ṣiṣẹ́.
Wa Fídíò Yìí Jáde
Fídíò Àwọn Aláṣẹ Orílẹ̀-èdè Rọ́ṣíà Tó Ya Wọ Ibi Táwọn Ẹlẹ́rìí Ti Ń Ṣèpàdé ní Ìrọwọ́rọsẹ̀ Ní May , , àwọn aláṣẹ orílẹ̀-èdè Rọ́ṣíà tó dira ogun ya wọ ibi táwọn Ẹlẹ́rìí Jèhófà ti ń jọ́sìn ní ìrọwọ́rọsẹ̀ nílùú Oryol, ní Rọ́ṣíà.
Máà bínú, ètò tó o fi ń wo fídíò kò ṣiṣẹ́.
Wa Fídíò Yìí Jáde Peru: Omíyalé Ò Dáwọ́ Dúró, Yẹ̀pẹ̀ sì Ń Ya Òjò àrọ̀ọ̀rọ̀dá ti mú kí omi yalé, kí yẹ̀pẹ̀ sì ya ní àgbègbè mẹ́rìnlélógún [] nínú àgbègbè mẹ́ẹ̀ẹ́dọ́gbọ̀n [] tó wà lórílẹ̀-èdè Peru, ìròyìn tá a sì ń gbọ́ ni pé kò tíì lè dáwọ́ dúró.
Ohun tó ṣẹlẹ̀ ni pé lóṣù December sí March, tó jẹ́ àsìkò òjò ní orílẹ̀-èdè Peru, òjò ti rọ̀ ní ìlọ́po mẹ́wàá ju bó ṣe máa ń rọ̀ lọ.
Àwọn Ẹlẹ́rìí Jèhófà ń ran àwọn ará wọn tó wà níbẹ̀ lọ́wọ́, títí kan àwọn míì tí àjálù náà ṣẹlẹ̀ sí.
Ilé àwọn Ẹlẹ́rìí Jèhófà tó lé ní ọgọ́rùn-ún márùn-ún ó lé ọgbọ̀n [] ni omi ti bà jẹ́, títí kan mẹ́fà nínú ibi tí wọ́n ti ń jọ́sìn (ìyẹn, Gbọ̀ngàn Ìjọba).
Ìròyìn tó dé etí wa ni pé nílùú Huarmey, tó wà ní igba ó lé méjìdínláàádọ́rùn-ún [] kìlómítà sílùú Lima, ọ̀pọ̀ àwọn Ẹlẹ́rìí Jèhófà tí omi yalé wọn ló ti sá lọ sórí òrùlé ilé wọn, omi ò sì jẹ́ kí wọ́n lè sọ̀ kalẹ̀.
Ẹ̀ka ọ́fíìsì àwọn Ẹlẹ́rìí Jèhófà ní Peru ti ṣètò ìgbìmọ̀ mẹ́jọ tó ń ṣèrànwọ́ lásìkò àjálù láti bójú tó àwọn Ẹlẹ́rìí Jèhófà tó wà níbi tí àjálù náà ti wáyé, títí kan àgbègbè méjìlá [] tí ìjọba ti kéde pé wọ́n nílò àbójútó pàjáwìrì.
Àwọn ìgbìmọ̀ náà ti kó ọ̀pọ̀lọpọ̀ oúnjẹ ránṣẹ́, wọ́n sì ti gbé ohun tó lé ní ẹgbẹ̀rún mẹ́fà [,] gálọ́ọ̀nù omi lọ fún àwọn tí àjálù ṣẹlẹ̀ sí.
Láwọn ọ̀sẹ̀ tó ń bọ̀, wọ́n ṣì máa kó oúnjẹ ránṣẹ́, tó ju ìlọ́po méjì èyí tí wọ́n kọ́kọ́ kó ránṣẹ́, wọ́n á sì gbé ohun tó lé ní ẹgbẹ̀rún méjì ó lé ọgọ́rùn-ún mẹ́rin [,] gálọ́ọ̀nù omi ránṣẹ́.
Ọgọ́rọ̀ọ̀rún àwọn Ẹlẹ́rìí Jèhófà ní Peru ló ti yọ̀ǹda ara wọn láti tún àwọn ibi tí omi bà jẹ́ ṣe.
Láti oríléeṣẹ́ wa ni Ìgbìmọ̀ Olùdarí àwa Ẹlẹ́rìí Jèhófà ti ń ṣètò ìrànwọ́ fáwọn tí àjálù dé bá, wọ́n ń lo owó tí àwọn èèyàn fi ń ti iṣẹ́ ìwàásù táwa Ẹlẹ́rìí ń ṣe kárí ayé lẹ́yìn.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Peru: Norman R.
Cripps, +---
Àwọn Ẹlẹ́rìí Jèhófà Ṣètò Bí Wọ́n Á Ṣe Ṣèrànwọ́ Nígbà Ìjì Líle Tó Jà Léraléra ní Philippines Àwọn Ẹlẹ́rìí Jèhófà ń ran àwọn ará wọn àtàwọn míì tí àjálù dé bá lọ́wọ́ nígbà tí ìjì líle tí wọ́n ń pè ní Typhoon Sarika (táwọn aráàlú mọ̀ sí Karen) jà ní October , , tí ìjì Typhoon Haima (táwọn aráàlú mọ̀ sí Lawin) sì jà ní October , .
Ìjì yẹn ṣọṣẹ́ gan-an ní erékùṣù Luzon, lápá àríwá orílẹ̀-ède Philippines.
Ìjì Typhoon Haima yẹn le gan-an, òun ni ìjì tó le jù tó tíì ṣẹlẹ̀ ní orílẹ̀-èdè Philippines látìgbà tí ìjì  Super Typhoon Haiyan (táwọn aráàlú mọ̀ sí Yolanda) tó gbẹ̀mí ọ̀pọ̀ èèyàn ti jà lọ́dún .
Ìkankan nínú ọ̀kẹ́ mẹ́wàá [,] àwọn Ẹlẹ́rìí Jèhófà tó wà lórílẹ̀-èdè Philippines ò kú, wọn ò sì fara pa yánnayànna nígbà àjálù tó wáyé yìí.
Àmọ́ ìròyìn tá a kọ́kọ́ gbọ́ fi hàn pé atẹ́gùn líle tó fẹ́, omi tó yalé àtàwọn òkè tó ya nígbà tí ìjì Typhoon Haima jà ba àwọn ilé wọn àti Gbọ̀ngàn Ìjọba wọn jẹ́.
Ó kéré tán, ẹgbẹ̀rún kan ó lé méjìdínlọ́gọ́ta [,] ni ilé wọn tó bà jẹ́, Gbọ̀ngàn Ìjọba tàbí ibi ìjọsìn wọn mẹ́tàlélógójì [] ló sì bà jẹ́.
Ẹ̀ka ọ́fíìsì àwọn Ẹlẹ́rìí Jèhófà lórílẹ̀-èdè Philippines ti ṣètò ìgbìmọ̀ tó ń ṣèrànwọ́ nígbà àjálù sílùú Tuguegarao, ní erékùṣù Luzon, wọ́n sì ń fi àwọn nǹkan bí oúnjẹ àti omi tó ṣeé mu ránṣẹ́ síbẹ̀.
Títí di báyìí, ọkọ̀ akẹ́rù mẹ́jọ ni wọ́n ti fi kó nǹkan lọ sí àwọn ibi tí àjálù náà ti ṣẹlẹ̀.
Ẹ̀ka ọ́fíìsì àwọn Ẹlẹ́rìí tún ti bẹ̀rẹ̀ sí í kọ́ ilé táwọn èèyàn lè máa gbé fúngbà díẹ̀, bẹ́ẹ̀ ni wọ́n ń tún àwọn ilé tó ti bà jẹ́ àtàwọn Gbọ̀ngàn Ìjọba ṣe.
Láti oríléeṣẹ́ wa ni Ìgbìmọ̀ Olùdarí àwa Ẹlẹ́rìí Jèhófà ti ń ṣètò bá a ṣe ń ṣèrànwọ́ fáwọn tí àjálù dé bá, wọ́n ń lo owó táwọn èèyàn fi ń ṣètọrẹ fún iṣẹ́ ìwàásù táwa Ẹlẹ́rìí Jèhófà ń ṣe kárí ayé.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, --- Philippines: Dean Jacek, --- Àwọn Iléèwé Ní Guatemala Fẹ́ Yanjú Ìwà Jàgídíjàgan Àwọn Ọ̀dọ́; Wọ́n Béèrè Ìwé Lọ́dọ̀ Àwọn Ẹlẹ́rìí Jèhófà ÌLÚ MẸ́SÍKÒ—Iléèwé mẹ́ta lórílẹ̀-èdè Guatemala béèrè ìwé lọ́wọ́ àwọn Ẹlẹ́rìí Jèhófà, kí wọ́n lè lò ó níléèwé wọn.
Torí náà, àwọn Ẹlẹ́rìí fi ìwé ẹgbẹ̀rún mẹ́ta ààbọ̀ [,] ránṣẹ́ sí wọn ní èdè Sípáníìṣì àti Quiché.
Èdè Quiché jẹ́ ọ̀kan lára èdè tí àwọn ẹ̀yà Máyà tó wà lórílẹ̀-èdè Guatemala ń sọ.
Official Rural Coeducational Elementary School ti ìlú Paraje Xepec: Olùkọ́ kan ń kọ́ àwọn ọmọ kíláàsì, ó ń lo Ìwé Ìtàn Bíbélì àti ìwé Ẹ̀kọ́ Bíbélì táwọn Ẹlẹ́rìí Jèhófà fi ta wọ́n lọ́rẹ.
Àwọn iléèwé yìí kàn sí àwọn Ẹlẹ́rìí Jèhófà torí pé wọ́n wà lára ìwọ̀nba àwọn ètò tó ń ṣèwé jáde ní èdè Quiché, ọ̀pọ̀ lára àwọn ìwé wọn ló sì sọ̀rọ̀ nípa ìṣòro táwọn ọ̀dọ́ ní Guatemala ń kojú.
Nínú ọ̀rọ̀ tí Ọ̀jọ̀gbọ́n Maria Cortez láti àjọ Official Rural Coeducational Elementary School ní Paraje Xepec fi ránṣẹ́, ó sọ ìdí tí wọ́n fi béèrè àwọn ìwé náà pé ó jẹ́ láti “ṣèrànwọ́ kí ìwà rere àti ìwà ọmọlúwàbí tó ṣe pàtàkì láwùjọ má báa pòórá." Elisa Molina de Sthall Official Rural Coeducational School: Àwọn akẹ́kọ̀ọ́ tó ń ka Ìwé Ìtàn Bíbélì lédè Quiché.
Ìwádìí tí wọ́n ṣe lẹ́nu àìpẹ́ yìí fi hàn pé ìwà ọ̀daràn àti ìwà jàgídíjàgan láàárín àwọn ọ̀dọ́ ti wá gbòde kan jákèjádò orílẹ̀-èdè Guatemala.
Fún ìdí yìí, wọ́n ti da àwọn àjọ kan sílẹ̀ lórílẹ̀-èdè Guatemala bí àjọ Violence Prevention Program (VPP) láti ran àwọn “akẹ́kọ̀ọ́, òbí, olùkọ́, àwọn aláṣẹ àdúgbò àti àwùjọ lápapọ̀ lọ́wọ́ kí wọ́n lè dáàbò bo àwọn ọmọ ilé ẹ̀kọ́, kí wọ́n sì ṣètò ìdálẹ́kọ̀ọ́ tó máa mú kí ọwọ́ àwọn ọ̀dọ́ dí tí wọn ò fi ní máa hùwà jàgídíjàgan." Ní ìbámu pẹ̀lú èyí, àwọn àjọ mélòó kan béèrè fún Ìwé Ìtàn Bíbélì ní èdè Quiché.
Àwọn àjọ náà ni àjọ National Institute of Basic Education with Agricultural Orientation (INEBOA), àjọ Elisa Molina de Sthall Official Rural Coeducational School (EORM), àti àjọ Official Rural Coeducational Elementary School ti ìlú Paraje Xepec.
Àjọ INEBOA tún béèrè fún ìwé Àwọn Ìbéèrè Tí Àwọn Ọ̀dọ́ Ń Béèrè—Àwọn Ìdáhùn Tí Ó Gbéṣẹ́ Apá Kìíní àti Apá Kejì ní èdè Sípáníìṣì.
Iléèwé náà tún fún àwọn òbí ní àwọn ìwé náà kí wọ́n lè máa ran àwọn ọmọ wọn lọ́wọ́ láti ṣe iṣẹ́ àṣetiléwá wọn ní ìmúrasílẹ̀ fún kíláàsì tí wọ́n ti máa kẹ́kọ̀ọ́ nípa àṣà.
Kódà, ilé ìwé náà tún fi fídíò Ọmọ Onínàákúnàá Pa Dà Wálé kún ohun tí wọ́n á máa fi kẹ́kọ̀ọ́.
Erick De Paz, tó jẹ́ agbẹnusọ fún àwọn Ẹlẹ́rìí Jèhófà ní Guatemala sọ pé: “Bó tilẹ̀ jẹ́ pé olórí iṣẹ́ wa ni pé ká kọ́ àwọn èèyàn lẹ́kọ̀ọ́ Bíbélì nínú ilé wọn, síbẹ̀ inú wa dùn pé àwọn ìwé wa tún wúlò fún àwọn olùkọ́ àtàwọn òbí láti ran àwọn ọ̀dọ́ lọ́wọ́." Agbẹnusọ fún Àwa Ẹlẹ́rìí Jèhófà: Oríléeṣẹ́: J. R. Brown, Ọ́fíìsì Agbéròyìnjáde, tẹlifóònù + Guatemala: Juan Carlos Rodas+ Mexico: Gamaliel Camarillo, tẹlifóònù + Òjò Àrọ̀ọ̀rọ̀dá Mú Kí Omi Yalé ní Kyushu, Lórílẹ̀-èdè Japan Lẹ́yìn tí ìjì líle tí wọ́n ń pè ní Typhoon Nanmadol jà ní gúúsù orílẹ̀-èdè Japan, òjò àrọ̀ọ̀rọ̀dá tí irú ẹ̀ ò rọ̀ rí rọ̀ ní Wednesday, July ,  ní Kyushu, erékùṣù tó tóbi ṣìkẹta lórílẹ̀-èdè náà.
Èyí mú kí omi àti ẹrẹ̀ ya, ó sì mú kó di dandan fáwọn aláṣẹ láti sọ fáwọn èèyàn tó lé ní ẹgbẹ̀rún lọ́nà ọgọ́rùn-ún mẹ́rin àti ọgbọ̀n [,] tó ń gbé lágbègbè náà pé kí wọ́n kó kúrò níbẹ̀.
Láàárín wákàtí méjìlá [] tí òjò fi rọ̀, omi tó ń ṣàn fẹ́rẹ̀ẹ́ jìn tó ẹsẹ̀ bàtà méjì sílẹ̀.
Ìròyìn lọ́ọ́lọ́ọ́ tó dé etí ìgbọ́ wa ni pé èèyàn mẹ́rìnlélọ́gbọ̀n [] ló ti kú.
Ọ̀kan lára ibi tí àjálù náà ti rinlẹ̀ jù ni àgbègbè Fukuoka, ní àríwá erékùṣù Kyushu.
A ò gbọ́ pé Ẹlẹ́rìí Jèhófà kankan ṣèṣe tàbí fara pa yánnayànna, àmọ́ omi ba ilé ọ̀pọ̀ nínú wọn jẹ́.
Àwọn ìjọ àwọn Ẹlẹ́rìí Jèhófà tó wà ládùúgbò náà ń ṣèrànwọ́ fáwọn ará wọn, wọ́n ń pèsè ohun tí wọ́n nílò fún wọn.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Japan: Ichiki Matsunaga, +---
Fídíò Táwọn Ẹlẹ́rìí Jèhófà Ṣe Ran Àwọn Òbí Lọ́wọ́ Láti Bójú Tó Ìṣòro Ìhalẹ̀mọ́ni, Tó Ń Kó Bá Ìlera Ọmọ NEW YORK—Lórílẹ̀-èdè Amẹ́ríkà, nínú ìwádìí tí ilé ìwòsàn C.S.
Mott Children’s Hospital ṣe ní Yunifásítì Michigan lọ́dún  lorí ọ̀rọ̀ ìlera àwọn ọmọ lórílẹ̀-èdè náà, àwọn òbí sọ pé nínú gbogbo ohun tó ń nípa lórí ìlera ọmọ àwọn, àwọn tó ń halẹ̀ mọ́ àwọn ọmọ náà ló máa ń nípa tó lágbára jù lórí wọn.
Ìkànnì stopbullying.gov, tó wà lábẹ́ àbójútó Ẹ̀ka Tó Ń Rí sí Ìlera àti Àbójútó Àwọn Èèyàn lórílẹ̀-èdè Amẹ́ríkà, jẹ́ ká rí ohun tó ṣeé ṣe kó mú kí ọ̀rọ̀ náà ká àwọn òbí lára.
Ó ní ìwádìí tó jinlẹ̀ fi hàn pé ìdá mẹ́ta nínú mẹ́wàá àwọn ọmọ iléèwé ní Amẹ́ríkà ló sọ pé àwọn kan ti halẹ̀ mọ́ àwọn rí.
David A.
Semonian, tó jẹ́ agbẹnusọ àwọn Ẹlẹ́rìí Jèhófà ní oríléeṣẹ́ wọn ní New York sọ pé: “A mọ̀ pé ipa kékeré kọ́ ló máa ń ní lórí àwọn ọmọ tí wọ́n bá halẹ̀ mọ́ wọn.
Torí náà, àwọn àpilẹ̀kọ, ìwé àtàwọn fídíò tó dá lórí béèyàn ṣe lè kojú àwọn tó ń halẹ̀ mọ́ ọn àtèyí tó dá lórí àwọn ìṣòro míì tí ìdílé ń kojú wà lára ohun tá a fi ń kọ́ àwọn èèyàn lẹ́kọ̀ọ́ Bíbélì.
Ó ti fẹ́rẹ̀ẹ́ tó ọdún márùn-ún báyìí tí ọ̀pọ̀ mílíọ̀nù ìdílé kárí ayé ti rí i pé fidíò bèbí kan tí kò gùn tá a ṣe jáde ti ran àwọn lọ́wọ́ gan-an.
Àkòrí fídíò náà ni Bó O Ṣe Lè Borí Ẹni Tó Ń Halẹ̀ Mọ́ Ẹ Láìbá A Jà." Inú fídíò Bó O Ṣe Lè Borí Ẹni Tó Ń Halẹ̀ Mọ́ Ẹ Láìbá A Jà la ti ya fọ́tò yìí, ó ń rọ àwọn ọ̀dọ́ tí wọ́n ń halẹ̀ mọ́ pé kí wọ́n sọ fáwọn òbí wọn, àwọn aláṣẹ iléèwé tàbí àgbàlagbà kan tí wọ́n fọkàn tán.
Fídíò oníṣẹ̀ẹ́jú mẹ́rin yìí wà lórí ìkànnì àwọn Ẹlẹ́rìí Jèhófà, ìyẹn jw.org, ní èdè tó lé ní igba ó lé ọgọ́rin [].
Ó tún wà ní èdè àwọn adití tó ju ọgbọ̀n [] lọ.
Natalia Cárdenas Zuluaga, tó jẹ́ alábòójútó ètò tí wọ́n ṣe fún Ìlera Ọpọlọ Ọmọdé àti Ọ̀dọ́ ní Yunifásítì CES lórílẹ̀-èdè Kòlóńbíà sọ pé: “Mo fẹ́ràn fídíò yẹn gan-an.
Àpẹẹrẹ kan tó jẹ́ kí n sọ bẹ́ẹ̀ rèé.
Lórílẹ̀-èdè mi, ìgbà míì wà tó jẹ́ pé táwọn ọmọ bá sọ fáwọn òbí wọn pé ẹnì kan ń bá àwọn jà, ṣe ni wọ́n á sọ fún wọn pé kí wọ́n ṣe tiwọn pa dà.
Lójú tèmi, àwọn àbá tó wúlò ni fídíò yẹn fún àwọn ọmọ tó nírú ìṣòro yìí.
Bákan náà, fídíò yẹn jẹ́ ká rí òtítọ́ kan tí kò ṣeé já ní koro nípa ìṣòro híhalẹ̀ mọ́ni yìí: Ìyẹn ni pé kò sẹ́ni tí wọn ò lè halẹ̀ mọ́ torí pé onítọ̀hún kàn yàtọ̀ sáwọn tó kù lọ́nà kan tàbí òmíràn.
Táwọn ọmọ bá fi èyí sọ́kàn, o máa jẹ́ kí ọkàn wọn balẹ̀, wọn ò sì ní máa yọra wọn lẹ́nu torí bí wọ́n ṣe rí tàbí irú èèyàn tí wọ́n jẹ́." Dr.
Jun Sung Hong, tó ti ń sún mọ́ àtidi ọ̀jọ̀gbọ́n ní Yunifásítì Sungkyunkwan lórílẹ̀-èdè South Korea sọ pé: “Torí pé fídíò bèbí ni fídíò yẹn, ó máa ṣèrànwọ́ pàápàá fáwọn ọmọdé táwọn míì ń halẹ̀ mọ́, á sì tún máa wù wọ́n wò.
Bákan náà, mo gbà pé àwọn tó ń wò ó á tètè máa rántí ohun tí wọ́n wò torí àwọn bèbí tó wà níbẹ̀." Yàtọ̀ síyẹn, Dr.
Shelley Hymel, tó wà lára àwọn tó dá ètò Bullying Research Network táwọn èèyàn mọ̀ kárí ayé sílẹ̀ kíyè sí i pé: “Èmí gbà pé ẹ̀kọ́ gidi ni fídíò náà máa kọ́ àwọn ọmọdé, ó sì bá ìwádìí témi náà ti ṣe mu.
Fídíò yẹn máa jẹ́ kó rọrùn fáwọn òbí, olùkọ́ tàbí àgbàlagbà míì tí iṣẹ́ wọn jẹ mọ́ àwọn ọmọdé àtàwọn ọ̀dọ́ láti bá àwọn ọmọ yìí sọ̀rọ̀ tó máa ràn wọ́n lọ́wọ́." Ọ̀gbẹ́ni Semonian parí ọ̀rọ̀ rẹ̀, ó ní: “Ọ̀rọ̀ àwọn ọmọ tí wọ́n ń halẹ̀ mọ́ jẹ wá lọ́kàn gan-an, ó sì dá wa lójú pé àwọn àbá tó wà nínú fídíò wa máa ràn wọ́n lọ́wọ́.
Bá a ṣe sọ nínú fídíò náà, ó máa dáa káwọn ọ̀dọ́ wá ẹnì kan tí wọ́n fọkàn tán, tí wọ́n á máa sọ ọ̀rọ̀ wọn fún, pàápàá òbí wọn tàbí olùkọ́, tó máa tọ́ wọn sọ́nà, táá sì ràn wọ́n lọ́wọ́.
Ẹni tí wọ́n bá ń halẹ̀ mọ́ ò gbọ́dọ̀ bo ohun tó ń ṣẹlẹ̀ sí i mọ́ra." Agbẹnusọ fún Àwa Ẹlẹ́rìí Jèhófà: David A.
Semonian, Ọ́fíìsì Agbéròyìnjáde, +---
Àwọn Ẹlẹ́rìí Jèhófà Ṣèrànwọ́ Fáwọn tí Omi Yalé Wọn ní Kóńgò Àwọn Ẹlẹ́rìí Jèhófà ṣì ń ṣèrànwọ́ fáwọn ará wọn àtàwọn míì tí omi yalé wọn ní Orílẹ̀-èdè Olómìnira ti Kóńgò.
Ọ̀sẹ̀ December  ni omíyalé yìí ṣẹlẹ̀ nílùú Boma, tó wà ní nǹkan bí ẹgbẹ̀rún mẹ́rin ó lé àádọ́rin [] kìlómítà sí gúúsù ìwọ̀ oòrùn ìlú Kinshasa.
Mọ́kàndínlógójì [] ni ìdílé àwọn Ẹlẹ́rìí Jèhófà tí omi yalé wọn, ìṣẹ̀lẹ̀ yìí sì gbẹ̀mí Ẹlẹ́rìí Jèhófà kan.
Yàtọ̀ síyẹn, ilé márùn-ún tó jẹ́ ti àwọn Ẹlẹ́rìí ló bà jẹ́ pátápátá, ilé márùn-ún míì sì bà jẹ́ díẹ̀.
Ẹ̀ka ọ́fíìsì àwọn Ẹlẹ́rìí Jèhófà tó wà ní Kóńgò kó oúnjẹ àti aṣọ ránṣẹ́ sáwọn Ẹlẹ́rìí tí àjálù ṣẹlẹ̀ sí lápá ìwọ̀ oòrùn orílẹ̀-èdè náà, kí wọ́n lè rí nǹkan tọ́jú ara wọn ní kíákíá.
Àwọn Ẹlẹ́rìí Jèhófà tí wọ́n wà nílùú Matadi àti Muanda, tó wà ní nǹkan bí ọgọ́rin [] kìlómítà sílùú Boma, tún ṣèrànwọ́ fáwọn ará wọn láwọn ọ̀nà míì.
Láti oríléeṣẹ́ wa ní New York ni Ìgbìmọ̀ Olùdarí àwa Ẹlẹ́rìí Jèhófà ti ń bójú tó bá a ṣe ń ṣèrànwọ́ fáwọn tí àjálù ṣẹlẹ̀ sí ní Kóńgò, wọ́n ń lò lára owó táwọn èèyàn fi ṣètọrẹ fún iṣẹ́ ìwàásù tá à ń ṣe kárí ayé.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Orílẹ̀-èdè Olómìnira ti Kóńgò: Robert Elongo, +---
Ẹ̀ka Ọ́fíìsì Àwa Ẹlẹ́rìí Jèhófà Ti Britain Gba Àmì Ẹ̀yẹ Tó Ga Jù Lọ Látọ̀dọ̀ Àjọ BREEAMn LONDON—Àwa Ẹlẹ́rìí Jèhófà ń kọ́ ẹ̀ka ọ́fíìsì tuntun nílùú Britain, àjọ BREEAM (Building Research Establishment Environmental Assessment Method) sì ti fún wa ní àmì ẹ̀yẹ tó gà jù lọ.
Àjọ yìí ló gbawájú jù lọ lára àwọn tó ń fi ìlànà ilé kíkọ́ ṣàyẹ̀wò iṣẹ́ ìkọ́lé, wọ́n sì máa ń fún àwọn èèyàn ní àmì ẹ̀yẹ níbàámu pẹ̀lú bí wọ́n bá ṣe tẹ̀ lé ìlànà ìkọ́lé tó.
Ẹ̀ka ọ́fíìsì tuntun yìí wà ní máìlì mẹ́tàlélógójì [] sí ìlà oòrùn ìlú London, ní àgbègbè Chelmsford, Essex, òun sì ni ilé kejì tí àjọ BREEAM fún ní àmì ẹ̀yẹ tó ga jù lọ.
Ní May , , ẹ̀ka ọ́fíìsì àwa Ẹlẹ́rìí Jèhófà tó wà ní àgbègbè Chelmsford ni ilé kejì tí àjọ BREEAM fún ní àmì ẹ̀yẹ tó ga jù lọ.
Àjọ BRE (Building Research Establishment) ló dá àjọ BREEAM sílẹ̀, láti máa fi ìlànà ṣàyẹ̀wò iṣẹ́ ìkọ́lé, kí wọ́n lè mọ bó ṣe pegedé tó.
Lára àwọn nǹkan tí wọ́n máa ń wò ni: bí wọ́n ṣe ṣọ́ iná mànàmáná lò tó, bí ọ̀nà tí wọ́n gbà kọ́ ọ kò ṣe ní kó bá ìléra àwọn èèyàn tá á sì mú kára tuni, bí wọ́n ṣe dárà sí ilé náà tó, bí wọ́n ṣe fọgbọ́n lo ilẹ̀, bí wọ́n ṣe ṣọ́ nǹkan lò tó, bí iṣẹ́ ìkọ́lé náà ṣe wà létòlétò, bí wọ́n ṣe sapá tó láti má ṣe ba àyíká jẹ́, bí wọ́n ṣe ń kó nǹkan láti ibì kan sí ibòmíì, bí wọ́n ṣe bójú tó ìdọ̀tí àti bí wọ́n ṣe lo omi.
Àwọn àmì ẹ̀yẹ tí èèyàn lè gbà ni: O Gbìyànjú, O Ṣe Dáadáa, O Ṣe Dáadáa Gan-an, O Ta Yọ tàbí O Ta Yọ Jù Lọ.
Ohun tí ìgbìmọ̀ tó ń bójú tó àgbègbè Chelmsford pinnu ni pé kí wọ́n tó lè gbà kí àwọn Ẹlẹ́rìí Jèhófà kọ́ ẹ̀ká ọ́fíìsì wọn sí àgbègbè yẹn, ó kéré tán, wọ́n gbọ́dọ̀ dójú ìlà O Ṣe Dáadáa Gan-an lórí òṣùwọ̀n àjọ BREEAM.
Ọ̀gbẹ́ni Neil Jordan, tó jẹ́ ọ̀gá àgbà lára ìgbìmọ̀ tó ń bójú tó àgbègbè Chelmsford sọ pé: “Inú wa dùn gan-an pé àwọn Ẹlẹ́rìí Jèhófà tẹ̀ lé ìlànà tá a gbé kalẹ̀ lórí ilé tí wọ́n fẹ́ kọ́, kódà wọ́n tún fakọyọ kọjá ìlànà tí ìgbìmọ̀ náà gbé kalẹ̀." Ó tún sọ pé “àmúyangàn ni ilé yìí jẹ́ fún ìlú wa, torí pé wọ́n kọ́ ọ lọ́nà tó pegedé jù lọ tí kò sì ṣàkóbá fún ìlera àti àyíká wa." Láfikún sí àmì O Ta Yọ Jù Lọ tá a gbà yìí, wọ́n tún gbóṣùbà fún wa pé ọ̀nà tá a gbà kọ́ ilé náà kò ṣàkóbá kankan fún àyíká.
Ìdí sì ni pé a ṣètò ibì kan táwọn òṣìṣẹ́ wa á máa gbé nítòsí ibi tá a ti ń ṣiṣẹ́ ìkọ́lé náà, èyí máa dín lílọ̀ bíbọ̀ mọ́tò kù, a tún lo àwọn bọ́ọ̀sì kéékèèké àtàwọn ọkọ̀ míì tí kì í yọ èéfín púpọ̀ láti fi máa gbé àwọn òṣìṣẹ́ lọ bọ̀, ìsapá yìí jẹ́ ká ṣe iṣẹ́ ìkọ́lé wa lọ́nà tí èéfín ò fi ní pọ̀.
Èyí ló mú ká gba àmì ẹ̀ye BREEAM fún iṣẹ́ ìkọ́lé “tó pegedé." Àwa sì kọ́kọ́ gba àmì ẹ̀yẹ yìí.
Ọ̀gbẹ́ni kan tó ń jẹ́ Jordan so pé: “Àwọn Ẹlẹ́rìí Jèhófà ṣe iṣẹ́ ìkọ́lé yìí lọ́nà tó dín èéfín olóró kù gan-an, ìdí nìyẹn tí wọ́n fi gba máàkì láwọn apá kan tó ṣàrà ọ̀tọ̀." Pallab Chatterjee, tó jẹ́ ọ̀kan lára àwọn òṣìṣẹ́ àjọ BREEAM tó ń ṣàyẹ̀wò ilé kíkọ́.
Ọ̀gbẹ́ni Pallab Chatterjee tó jẹ́ ọ̀kan lára àwọn òṣìṣẹ́ àjọ BREEAM tó ń ṣàyẹ̀wò ilé kíkọ́ sọ ohun tó rí nígbà tó bá àwa Ẹlẹ́rìí Jèhófà ṣiṣẹ́ àti bá a ṣe ń ṣe pẹ̀lú àwọn èèyàn.
Ó sọ pé: “Ó wú mi lórí láti rí bí wọ́n ṣe ń ṣe nǹkan lọ́nà tó tọ́ tí wọ́n sì bá ara wọn ṣiṣẹ́ bí ọ̀rẹ́ níbi iṣẹ́ ìkọ́lé náà, èyí ṣọ̀wọ́n gan-an.
Àwọn Ẹlẹ́rìí Jèhófà sapá gan-an láti ṣe ọ̀pọ̀ lára ohun tí àjọ BREEAM ń wò nínú iṣẹ́ ìkọ́lé.
Kì í ṣe torí pé wọ́n fẹ́ gba àmì ẹ̀yẹ ni wọ́n ṣe ń ṣe ohun tí wọ́n ṣe, síbẹ̀ gbogbo ohun tí wọ́n ṣe láti kọ́ ilé náà lọ́nà tó pegedé ti pa kún iyì àjọ BREEAM.
Ohun tó wú mi lórí jù ni bí wọ́n ṣe fi ire àwọn aládùúgbò wọn sọ́kàn nínú iṣẹ́ ìkọ́lé náà tí wọ́n sì tún ronú nípa àwọn tí wọ́n á máa bá gbé ládùúgbò yẹn lọ́jọ́ iwájú; ìyẹn hàn nínú bí wọ́n ṣe kọ́lé wọn.
Ọ̀kan lára iṣẹ́ ìkọ́lé tí mo gbádùn jù ni iṣẹ́ wọn yìí." Andrew Schofield tó jẹ agbọ̀rọ̀sọ fún àwa Ẹlẹ́rìí Jèhófà ní Britain sọ pé: “Láti nǹkan bí ọgọ́ta [] ọdún ni ẹ̀ka ọ́fíìsì ilẹ̀ Gẹ̀ẹ́sì ti wà ní London.
Àmọ́ ó ti wá pọn dandan pé ká mú un gbòòrò sí i torí pé àwọn èèyàn púpọ̀ sí i nílò Bíbélì àtàwọn ìtẹ̀jáde tó sọ̀rọ̀ nípa Bíbélì.
Ilẹ̀ tá a fẹ́ kọ́ ọ́fíìsì yìí sí fẹ̀ tó éèkà márùnlélọ́gọ́rin [].
A ti bẹ̀rẹ̀ sí í palẹ̀ ibẹ̀ mọ́ láti April , a retí pé iṣẹ́ ìkólé náà á parí tó bá máa fi di ìparí ọdún ." Àwa Ẹlẹ́rìí Jèhófà Àti Iṣẹ́ Ìkọ́lé Ìgbàlódé Ní August , àwa Ẹlẹ́rìí Jèhófà gba àmì ẹ̀yẹ tó jọ irú èyí tá a ṣẹ̀ṣẹ̀ sọ tán yìí fún ẹ̀ka ọ́fíìsì wa tuntun tá a kọ́ sí ìlú Warwick, ní ìpínlẹ̀ New York.
Àjọ kan tó ń jẹ́ Green Building Initiative tó máa ń ṣàyẹ̀wò iṣẹ́ ìkọ́lé kí wọ́n lè mọ bó ṣe pegedé tó, fún àwa Ẹlẹ́rìí Jèhófà ní àmì ẹ̀yẹ tó ga jù lọ, ìyẹn Four Green Globes fún ilé méjèèje tá a ṣẹ̀ṣẹ̀ kọ́.
David A.
Semonian tó jẹ agbẹnusọ fún àwa Ẹlẹ́rìí Jèhófà ní oríléeṣẹ́ wa sọ pé: “Ibi yòówù ká ti máa ṣe iṣẹ́ ìkọ́lé lágbàáyé, ohun kan náà ló máa ń jẹ wá lógún, ìyẹn bá a ṣe fẹ́ ṣe iṣẹ́ ìkọ́lé náà láì ba àyíká jẹ́, tó sì tún máa fi hàn pé a gba ti àwọn aládùúgbò wa rò, a sì bọ̀wọ̀ fún àwọn aláṣẹ.
Láti ìbẹ̀rẹ̀ títí dópin la máa ń fún àwọn nǹkan yìí láfiyèsí." Agbẹnusọ fún àwa Ẹlẹ́rìí Jèhófà: International: David A.
Semonian, Office of Public Information, +--- United Kingdom: Andrew Schofield, +---
Àwọn Aráàlú Sọ Ohun Tó Dáa Nípa Àwa Ẹlẹ́rìí Jèhófà Nígbà Tí Wọ́n Wá Wo Oríléeṣẹ́ Wa Tuntun NEW YORK—Ní Saturday, April , , àwọn Ẹlẹ́rìí Jèhófà ṣí oríléeṣẹ́ wọn tuntun tó wà nílùú Warwick ní New York sílẹ̀ lẹ́ẹ̀kejì káwọn èèyàn lè wá wò ó, àwọn tó sì wá lọ́tẹ̀ yìí pọ̀ ju ti àkọ́kọ́ lọ.
Ọgọ́rùn-ún mẹ́rin ó lé méjìdínláàádọ́rin [] làwọn tó wá síbẹ̀ ní Saturday tó kọjá yìí, mẹ́tàléláàádọ́rin [] ló fi lé sí iye àwọn tó wá ní Saturday tó kọjá.
Troy Snyder, tó jẹ́ alábòójútó ilé náà sọ pé, “Inú wa dùn gan-an pé ọ̀pọ̀ nínú àwọn aládùúgbò wa, pàápàá àwọn aláṣẹ ìlú, ló wá wo oríléeṣẹ́ wa.
Àwọn kan wà lára àwọn aráàlú yẹn tó tún wá lẹ́ẹ̀kejì yìí, torí ohun tí wọ́n rí lọ́sẹ̀ tó kọjá tí wọ́n kọ́kọ́ wá àti bá a ṣe ṣe sí wọn nígbà tí wọ́n wá." Ọjọ́ Saturday méjì tó tẹ̀ léra làwọn Ẹlẹ́rìí ṣí oríléeṣẹ́ wọn sílẹ̀ káwọn èèyàn lè wá wò ó, ní aago mẹ́wàá àárọ̀ sí aago mẹ́rin ìrọ̀lẹ́, àròpọ̀ iye àwọn tó wá sì jẹ́ ọgọ́rùn-ún mẹ́jọ àti mẹ́tàlélọ́gọ́ta [].
Ọ̀gbẹ́ni Snyder sọ pé, “Àṣeyọrí ńlá ló tìdí ohun tá a ṣe yìí yọ.
Ọ̀pọ̀ ohun rere làwọn tó wá síbẹ̀ sọ.
A sì ń retí ìgbà míì tá a tún máa gba àwọn aládùúgbò wa lálejò tí wọ́n bá fẹ́ wá wo oríléeṣẹ́ wa, kí wọ́n rìn yí ká ọgbà wa, kí wọ́n sì wo ibi tá a kó àwọn ohun ìṣẹ̀ǹbáyé sí." Ingrid Magar, tó ń gbé ní ọgbà Tuxedo Park ní New York, tí kò jìnnà sí oríléeṣẹ́ náà, wà lára ọ̀pọ̀ àwọn aládùúgbò tó wá síbẹ̀.
Ọdún méjìdínlógún [] ló fi bá iléeṣẹ́ International Nickel Company ṣiṣẹ́ ní ẹ̀ka tí wọ́n ti ń ṣàyẹ̀wò, tí wọ́n sì ti ń ṣèwádìí.
Iléeṣẹ́ yẹn ló wà níbi tí oríléeṣẹ́ àwọn Ẹlẹ́rìí Jèhófà yìí wà tẹ́lẹ̀.
Obìnrin yìí rántí bí wọ́n ṣe ń lo ibẹ̀ nígbà yẹn, ó ní: “Inú mi dùn sí ohun tí ibí yìí dà.
Ó pẹ́ gan-an tí kò fi sí ẹni tó ń lo ibẹ̀, a wá ń rò ó pé, ‘Kí ló máa ṣẹlẹ̀ sí ibí yìí.’ Ibí yìí rẹwà gan-an, ẹ sì ti wá bù kún ẹwà ẹ̀." Ms. Magar tún sọ̀rọ̀ nípa àwọn tó kọ́lé sórí ilẹ̀ náà báyìí, ó ní: “Lójú tèmi, aládùúgbò rere lẹ̀yin [Ẹlẹ́rìí Jèhófà].
Ẹ lójú àánú, ẹ nífẹ̀ẹ́ àwọn èèyàn, ọ̀rọ̀ àyíká àti ọ̀rọ̀ ìlú sì jẹ yín lógún, ẹ wò ó, inú wa dùn gan-an pé ẹ kó wá sí àdúgbò wa." William Hoppe, ẹnjiníà tí Ìlú Warwick rán wá ṣe àyẹ̀wò oríléeṣẹ́ náà ní ọdún méjì tí wọ́n lò gbẹ̀yìn láti fi kọ́ ọ, sọ pé: “Ó ṣe kedere pé iṣẹ́ tó dáa jù lọ ni wọ́n fẹ́ ṣe síbẹ̀.
. . . Ó hàn nínú bí wọ́n ṣe kọ́ ilé náà, iṣẹ́ gidi ni wọ́n ṣe síbẹ̀.
Ohun míì tó tún wú mi lórí gan-an lásìkò tí iṣẹ́ yẹn ń lọ lọ́wọ́ ni bí wọ́n ṣe ro ti àwọn ẹranko, igi àtàwọn ohun tó wà ní àyíká mọ́ ilé tí wọ́n kọ́ yìí, bí wọ́n tún ṣe ń bójú tó o, tí wọn ò sì pa àyíká lára jálẹ̀ àsìkò tí wọ́n fi kọ́ ilé náà wú mi lórí.
Àpẹẹrẹ pàtàkì ló jẹ́ fáwọn míì tó bá fẹ́ ṣiṣẹ́ ìkọ́lé." Agbẹnusọ fún Àwa Ẹlẹ́rìí Jèhófà: David A.
Semonian, Ọ́fíìsì Agbéròyìnjáde, +---
Àwọn Ọmọ Ẹlẹ́rìí Jèhófà Méjì tí Àwọn Aláṣẹ Lé Kúrò Níléèwé Lórí Ọ̀rọ̀ Ẹ̀rí Ọkàn Ti Pa Dà Síléèwé ÌLÚ LILONGWE, lórílẹ̀-èdè Màláwì—Ní May , , àwọn aláṣẹ gbà kí Aaron Mankhamba, ọmọ ọdún méjìdínlógún [] àti Hastings Mtambalika, ọmọ ọdún mẹ́ẹ̀ẹ́dógún [], pa dà sí iléèwé alákọ̀ọ́kọ́-bẹ̀rẹ̀ Khombe Primary School tí wọ́n ń lọ.
Ẹlẹ́rìí Jèhófà làwọn ọmọ méjèèjì, torí pé wọ́n kọ̀ láti kọ orin orílẹ̀-èdè ni wọ́n sì ṣe lé wọn kúrò níléèwé tẹ́lẹ̀.
Láti February ,  ni wọn ò ti jẹ́ káwọn ọmọ méjèèjì wọ kíláàsì mọ́.
Àwọn òbí àwọn ọmọ náà àtàwọn aṣojú láti ẹ̀ka ọ́fíìsì àwọn Ẹlẹ́rìí Jèhófà wá lọ yọjú sí àwọn aláṣẹ iléèwé náà, kó tó di pé wọ́n gbà kí àwọn ọmọ náà pa dà síléèwé.
Nígbà táwọn aṣojú láti ẹ̀ka ọ́fíìsì àwọn Ẹlẹ́rìí Jèhófà ń bá àwọn aláṣẹ iléèwé náà sọ̀rọ̀, wọ́n fi lẹ́tà méjì hàn wọ́n látọ̀dọ̀ ìjọba orílẹ̀-èdè Màláwì, ìyẹn sì ṣèrànwọ́ gan-an.
Ọdún  ni wọ́n kọ ọ̀kan lára àwọn lẹ́tà náà, àwọn Ẹlẹ́rìí Jèhófà ní Màláwì sì ni ìjọba dìídì kọ ọ́ sí.
Wọ́n sọ nínú lẹ́tà náà pé wọ́n gba àwọn Ẹlẹ́rìí Jèhófà láyè láti má ṣe kọ orin orílẹ̀-èdè.
Ọdún  ni wọ́n kọ lẹ́tà kejì, wọ́n rọ àwọn aláṣẹ iléèwé pé kí wọ́n má fi òmìnira ẹ̀sìn tí àwọn ọmọ iléèwé ní dù wọ́n.
Hastings sọ pé àsìkò tó ṣe pàtàkì gan-an níléèwé ni wọ́n pe àwọn pa dà yìí.
Ìdí ni pé ìdánwò tí ìjọba máa ń ṣe fún wọn ti sún mọ́lé lásìkò yẹn.
Hastings sọ pé: “Ọkàn wa ò balẹ̀ rárá, a ti ń wò ó pé a ò ní bá àwọn tó kù ṣe ìdánwò yẹn.
Ẹ̀ẹ̀kan péré la sì máa ń láǹfààní láti ṣe irú ìdánwò yẹn lọ́dún." Ká sọ pé àwọn ọmọ yìí ò ṣe ìdánwò yẹn ni, ṣe ni wọn ì bá tún kíláàsì tí wọ́n wà kà.
Augustine Semo, tó jẹ́ agbẹnusọ àwọn Ẹlẹ́rìí Jèhófà lórílẹ̀-èdè Màláwì sọ pé: “Inú àwọn ọmọ iléèwé méjì yìí dùn pé àwọn aláṣẹ jẹ́ kí wọ́n ṣe ohun tí ẹ̀rí ọkàn wọn gbà láyè, a sì dúpẹ́ lọ́wọ́ àwọn aláṣẹ iléèwé pé wọn ò fọwọ́ rọ́ òmìnira ẹ̀sìn táwọn ọmọ yìí ní sẹ́yìn, tí wọ́n sì jẹ́ kí wọ́n pa dà síléèwé." Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Màláwì: Augustine Semo, +---
Àwọn Ẹlẹ́rìí Jèhófà Ń Ké sí Àwọn Èèyàn Kárí Ayé Láti Wá Síbi Ìràntí Ikú Kristi Ní March , , àwọn Ẹlẹ́rìí Jèhófà bẹ̀rẹ̀ sí í pín ìwé ìkésíni fáwọn èèyàn kárí ayé láti wá síbi Oúnjẹ Alẹ́ Olúwa, tá a tún mọ̀ sí Ìrántí Ikú Kristi.
Tó bá di March , àwọn Ẹlẹ́rìí Jèhófà ní igba ó lé ogójì [] orílẹ̀-èdè máa kóra jọ síbi ìṣẹ̀lẹ̀ yìí, torí wọ́n kà á sí ìṣẹ̀lẹ̀ tó ṣe pàtàkì jù lọ lọ́dún.
Wọ́n tún ń fi ìwé ìkésíni náà pe gbogbo èèyàn wá síbi àkànṣe àsọyé kan tó dá lórí Bíbélì, tí àkòrí rẹ̀ sọ pé “Ta Ni Jésù Kristi Jẹ́ Gan-an?
" Ó máa wáyé láàárín ọ̀sẹ̀ tó bẹ̀rẹ̀ ní March .
David A. Semonian, tó jẹ́ agbẹnusọ àwọn Ẹlẹ́rìí Jèhófà sọ pé: “Lọ́dún , àwọn tó lé ní ogún mílíọ̀nù ló wá síbi Ìrántí Ikú Kristi, nǹkan bíi mílíọ̀nù méjìlá nínú wọn sì ni kì í ṣe Ẹlẹ́rìí Jèhófà.
Torí náà, kì í ṣe àwọn Ẹlẹ́rìí Jèhófà nìkan ló ka Ìrántí Ikú Kristi sí ìṣẹ̀lẹ̀ pàtàkì tó yẹ kí wọ́n máa wà níbẹ̀ lọ́dọọdún, ọ̀pọ̀ mílíọ̀nù àwọn àlejò kárí ayé náà fọwọ́ pàtàkì mú un.
A fẹ́ kí gbogbo àwọn aládùúgbò wa rí ìwé ìkésíni gbà kí wọ́n lè pésẹ̀ síbi ìṣẹ̀lẹ̀ yẹn ní ibi tó rọrùn fún wọn." Agbẹnusọ fún Àwa Ẹlẹ́rìí Jèhófà: Kárí Ayé: David A. Semonian, Ọ́fíìsì Agbéròyìnjáde, +---
Àwọn Aláṣẹ ní Ítálì Fàyè Gba “Gbọ̀ngàn Ìjọba" Nínú Ọgbà Ẹ̀wọ̀n Torí Pé Ó Ń Ṣe Àwọn Ẹlẹ́wọ̀n Làǹfààní ÌLÚ RÓÒMÙ—Torí pé àwọn aláṣẹ ọgbà ẹ̀wọ̀n ìlú Bollate rí i pé àwọn Ẹlẹ́rìí Jèhófà máa ń ran àwọn aráàlú lọ́wọ́, wọ́n fún àwọn Ẹlẹ́rìí ní yàrá ńlá kan nínú ọgbà ẹ̀wọ̀n tó wà ní kìlómítà mẹ́ẹ̀ẹ́dógún [] sílùú Milan, pé kí wọ́n máa fi ibẹ̀ ṣe “Gbọ̀ngàn Ìjọba," tàbí ibi tí wọ́n á ti máa jọ́sìn.
Dr. Massimo Parisi, tó jẹ́ ọ̀gá ọgbà ẹ̀wọ̀n náà, sọ pé torí àtimáa ran àwọn ẹlẹ́wọ̀n lọ́wọ́ káyé wọn lè dáa ni wọ́n ṣe kọ́ ọgbà ẹ̀wọ̀n náà, ó ní: “Ọ̀kan lára ohun tá a máa ń fẹ́ ṣe ni pé ká jẹ́ káwọn èèyàn pa dà nírètí pé ayé wọn ò bà jẹ́ kọjá àtúnṣe, oríṣiríṣi ọ̀nà la sì máa ń gbà ṣe èyí.
A tún gbà pé ó ṣe pàtàkì kí wọ́n sún mọ́ Ọlọ́run." Ọdún mẹ́tàlá [] sẹ́yìn báyìí ni àwọn aláṣẹ ti gba àwọn Ẹlẹ́rìí Jèhófà láyè kí wọ́n máa wá kọ́ àwọn ẹlẹ́wọ̀n lẹ́kọ̀ọ́ Bíbélì lọ́fẹ̀ẹ́.
Dr. Parisi sọ ohun tó ti tẹ̀yìn ọ̀rọ̀ náà yọ, ó ní: “Ọ̀pọ̀ ọdún ni àwọn Ẹlẹ́rìí Jèhófà ti ń fọwọ́ sowọ́ pọ̀ pẹ̀lú wa, ẹ̀kọ́ Bíbélì tí wọ́n sì ń kọ́ àwọn ẹlẹ́wọ̀n wa ti nípa rere lórí àwọn kan nínú wọn.
. . . Torí náà, a wò ó pé ó dáa ká fún àwọn Ẹlẹ́rìí Jèhófà níbì kan nínú ọgbà ẹ̀wọ̀n wa, kí wọ́n lè máa kọ́ àwọn ẹlẹ́wọ̀n yìí níbẹ̀ káyé wọn lè dáa." Láàárín oṣù mélòó kan sẹ́yìn, ẹ̀ẹ̀mejì la rí i pé àwọn ẹlẹ́wọ̀n tó lé ní ọgọ́rùn-ún [] ló wá síbi táwọn Ẹlẹ́rìí Jèhófà ti ń ṣèpàdé nínú ọgbà ẹ̀wọ̀n náà.
Ọgbà ẹ̀wọ̀n Bollate nìyí, téèyàn bá ń wò ó láti ìta.
Christian Di Blasio tó jẹ́ agbẹnusọ àwa Ẹlẹ́rìí Jèhófà lórílẹ̀-èdè Ítálì sọ pé: “Inú wa dùn pé àwọn aláṣẹ ọgbà ẹ̀wọ̀n Bollate fún wa níbi tá a ti lè máa jọ́sìn nínú ọgbà ẹ̀wọ̀n náà kí wọ́n lè fìyẹn tì wá lẹ́yìn bá a ṣe ń ran àwọn aráàlú lọ́wọ́.
À ń retí pé wọ́n á máa fọwọ́ sowọ́ pọ̀ pẹ̀lú wa, kí àwọn ẹlẹ́wọ̀n lè máa jàǹfààní látinú ẹ̀kọ́ Bíbélì tá a dìídì ṣe torí wọn kí wọ́n lè sún mọ́ Ọlọ́run." Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, --- Ítálì: Christian Di Blasio, --
Àpéjọ Àgbègbè Tí Àwa Ẹlẹ́rìí Jèhófà Máa Ń Ṣe Lọ́dọọdún Máa Bẹ̀rẹ̀ ní May NEW YORK​—Àwa Ẹlẹ́rìí Jèhófà ti múra tán láti bẹ̀rẹ̀ àpéjọ àgbègbè tí wọ́n máa ń ṣe lọ́dọọdún ní Friday, May , .
Àkòrí àpéjọ àgbègbè tọdún yìí ni “Jẹ́ Onígboyà!" Kó tó dìgbà yẹn, kárí ayé làwa Ẹlẹ́rìí Jèhófà ti máa ké sí gbogbo èèyàn pé kí wọ́n wá síbi àpéjọ náà lọ́fẹ̀ẹ́.
Ibi ọgọ́sàn-án () nílẹ̀ ọ̀tọ̀ọ̀tọ̀ ni wọ́n á ti ṣe àpéjọ yìí.
Níbi àpéjọ ọlọ́jọ́ mẹ́ta yìí, àwọn àsọyé, àwòkẹ́kọ̀ọ́ tó jẹ́ àtẹ́tísí, ìfọ̀rọ̀wánilẹ́nuwò àtàwọn fídíò kéékèèké tí àpapọ̀ gbogbo ẹ̀ jẹ́ mẹ́rìnléláàádọ́ta () ló máa wà.
Yàtọ̀ síyẹn, a tún máa wo fíìmù kan ní ọjọ́ tó gbẹ̀yìn àpéjọ àgbègbè náà, àkòrí ẹ̀ ni Ìtàn Jónà​—Ẹ̀kọ́ Nípa Ìgboyà àti Àánú.
Lọ́jọ́ kọ̀ọ̀kan, àwọn fídíò orin tá a dìídì ṣe fún àpéjọ náà la máa fi bẹ̀rẹ̀ ìtòlẹ́sẹẹsẹ àárọ̀ àti tọ̀sán.
David A. Semonian, tó jẹ́ agbẹnusọ àwa Ẹlẹ́rìí Jèhófà sọ pé: “Àwọn ìròyìn tá à ń gbọ́ lóde òní jẹ́ kó ṣe kedere pé tọmọdé tàgbà ló ń ṣàníyàn, tí wọ́n sì ń bẹ̀rù ju ti ìgbàkígbà rí lọ.
Ó gba ìgboyà kéèyàn tó lè kojú àwọn ìṣòro yìí.
Gbogbo èèyàn la pè síbi àpéjọ àgbègbè tọdún yìí kí wọ́n lè wá jàǹfààní látinú ìmọ̀ràn tó wúlò tó wà nínú Bíbélì." Déètì àti ibi tá a ti máa ṣe àpéjọ kọ̀ọ̀kan wà lórí ìkànnì àwa Ẹlẹ́rìí Jèhófà, ìyẹn jw.org.
Agbẹnusọ fún Àwa Ẹlẹ́rìí Jèhófà: David A. Semonian, Ọ́fíìsì Agbéròyìnjáde, +---
Àwọn Ọlọ́pàá Ya Wọ Ìpàdé Àwọn Ẹlẹ́rìí ní Rọ́ṣíà, Wọ́n Mú Ọmọ Ilẹ̀ Denmark Kan Tó Jẹ́ Ẹlẹ́rìí Jèhófà, Wọ́n sì Fi Sẹ́wọ̀n NEW YORK—Lẹ́yìn tí Ilé Ẹjọ́ Gíga Jù Lọ ní Rọ́ṣíà dá àwọn Ẹlẹ́rìí Jèhófà lẹ́bi ní April , , àwọn ọlọ́pàá ya wọ ibi táwọn Ẹlẹ́rìí Jèhófà ti ń jọ́sìn ní ìrọwọ́rọsẹ̀ nírọ̀lẹ́ May , , wọ́n sì mú ọmọ ilẹ̀ Denmark kan àtàwọn míì tó jẹ́ ọmọ ilẹ̀ Rọ́ṣíà.
Ó kéré tán, àwọn ọlọ́pàá àtàwọn Ẹ̀ṣọ́ Aláàbò Ìjọba mẹ́ẹ̀ẹ́dógún [] tó dira ogun ló ya wọ ibi táwọn Ẹlẹ́rìí Jèhófà ti ń jọ́sìn ní ìrọwọ́rọsẹ̀ nílùú Oryol (tí wọ́n tún ń pè ní Orel), tí àwòrán rẹ̀ wà lókè yìí.
Àwọn ọlọ́pàá gba ẹ̀dà ìwé ìdánimọ̀ gbogbo àwọn tó wà nípàdé náà, wọ́n sì gba àwọn fóònù àti tablet wọn.
Àwọn Ẹ̀ṣọ́ Aláàbò Ìjọba tún mú Dennis Christensen, ọ̀kan lára àwọn Ẹlẹ́rìí Jèhófà tó jẹ́ ọmọ ilẹ̀ Denmark.
Kò pẹ́ lẹ́yìn ìyẹn tí àwọn ọlọ́pàá lọ tú ilé àwọn Ẹlẹ́rìí Jèhófà mẹ́rin nílùú náà.
Lẹ́yìn tí àwọn Ẹ̀ṣọ́ Aláàbò Ìjọba fi Ọ̀gbẹ́ni Christensen sí àhámọ́ di ọjọ́ kejì lọ́gbà wọn, Ilé Ẹjọ́ Soviet District Court nílùú Oryol fọwọ́ sí ìwé táwọn Ẹ̀ṣọ́ Aláàbò kọ sí wọn, wọ́n sì pàṣẹ pé kí wọ́n fi ọkùnrin náà sí àtìmọ́lé kí àwọn Ẹ̀ṣọ́ Aláàbò tó parí ìwádìí tí wọ́n ń ṣe, tí ilé ẹjọ́ á sì wá gbọ́ ẹjọ́ rẹ̀.
Látìgbà tí Ilé Ẹjọ́ Gíga Jù Lọ ní Rọ́ṣíà ti dá ẹjọ́ àwọn Ẹlẹ́rìí Jèhófà nígbà yẹn, Ọ̀gbẹ́ni Christensen lẹni àkọ́kọ́ tó jẹ́ ọmọ orílẹ̀-èdè míì táwọn aláṣẹ máa mú ọ̀rọ̀ rẹ̀ wọnú àtakò tí wọ́n ń ṣe sáwọn Ẹlẹ́rìí ní Rọ́ṣíà.
Tí ilé ẹjọ́ bá sọ pé ó jẹ̀bi, ó ṣeé ṣe kó fi ẹ̀wọ̀n ọlọ́jọ́ gbọọrọ gbára.
Àtìgbà tí Ilé Ẹjọ́ Gíga Jù Lọ ní Rọ́ṣíà ti sọ pé agbawèrèmẹ́sìn làwọn Ẹlẹ́rìí Jèhófà, tó sì ti fòfin de Ẹ̀ka Ọ́fíìsì wọn àti ibi márùn-dín-nírínwó [] tí wọ́n ti forúkọ ẹ̀sìn wọn sílẹ̀ káàkiri orílẹ̀-èdè náà ni àwọn aláṣẹ àtàwọn míì ti bẹ̀rẹ̀ sí í fìbínú hùwà ipá sáwọn Ẹlẹ́rìí Jèhófà.
Ó lé ní ogójì [] irú ẹ̀ tó ti ṣẹlẹ̀, èyí tó sì ṣẹlẹ̀ nílùú Oryol yìí ló wáyé gbẹ̀yìn.
Àwọn jàǹdùkú dáná sun ilé kan táwọn Ẹlẹ́rìí ti ń jọ́sìn.
Kò tíì ju wákàtí mélòó kan lẹ́yìn tí Ilé Ẹjọ́ Gíga Jù Lọ ṣèdájọ́ ní April , tí àwọn ọkùnrin kan nílùú St.
Petersburg lọ ba ibi tó tóbi jù táwọn Ẹlẹ́rìí ti ń jọ́sìn ní Rọ́ṣíà jẹ́, wọ́n tiẹ̀ tún halẹ̀ mọ́ àwọn tó ń jọ́sìn níbẹ̀.
Àwọn jàǹdùkú yìí tún ti lọ ṣọṣẹ́ láwọn ibòmíì táwọn Ẹlẹ́rìí Jèhófà ti ń jọ́sìn, títí kan àwọn ilé tí wọ́n ń gbé nílùú Kaliningrad, Moscow, Penza, Rostov, St.
Petersburg, Sverdlovsk, Voronezh àti Krasnoyarsk.
Irú ẹ̀ kan ṣẹlẹ̀ ní May , , nílùú Zheshart ní Komi Republic.
Àwọn jàǹdùkú lọ dáná sun ilé kan táwọn Ẹlẹ́rìí Jèhófà ti máa ń pàdé.
Yàtọ̀ sí báwọn ọlọ́pàá ṣe ń ya wọ ilé àwọn Ẹlẹ́rìí, táwọn jàǹdùkú sì ń yọ wọ́n lẹ́nu, wọ́n máa ń gbéjà ko Ẹlẹ́rìí Jèhófà kọ̀ọ̀kan, wọ́n máa ń halẹ̀ mọ́ wọn níbi iṣẹ́ àti níléèwé, iṣẹ́ sì ń bọ́ lọ́wọ́ àwọn Ẹlẹ́rìí yìí.
David A.
Semonian, tó jẹ́ agbẹnusọ àwọn Ẹlẹ́rìí Jèhófà ní oríléeṣẹ́ wọn sọ pé: “Ọ̀rọ̀ àwọn ará wa ní Rọ́ṣíà túbọ̀ ń ká àwa Ẹlẹ́rìí Jèhófà kárí ayé lára ju ti tẹ́lẹ̀ lọ.
Ó ṣe kedere pé ẹjọ́ tí kò tọ́ tí Ilé Ẹjọ́ Gíga Jù Lọ ní Rọ́ṣíà dá lórí ọ̀rọ̀ wa ló bí gbogbo ohun tójú wa ń rí yìí.
A ti kọ̀wé pe ẹjọ́ kòtẹ́milọ́rùn lórí ọ̀rọ̀ náà ní May , .
Èyí á jẹ́ kí àǹfààní míì yọjú fún ìjọba orílẹ̀-èdè Rọ́ṣíà láti fòpin sí ìwàkiwà táwọn èèyàn ń hù sí àwa Ẹlẹ́rìí Jèhófà àtohun tí kò lẹ́sẹ̀ ńlẹ̀ tí wọ́n ń fojú wa rí.
A tún máa kọ̀wé sí àwọn aláṣẹ lórí ọ̀rọ̀ Dennis Christensen, ọ̀kan lára àwọn ará wa tí wọ́n tì mọ́lé láìtọ́." Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +---
Àwọn Ọ̀jọ̀gbọ́n Ò Fọwọ́ sí Bí Ìjọba Orílẹ̀-èdè Rọ́ṣíà Ṣe Fòfin De Ìkànnì JW.ORG ST. PETERSBURG, Rọ́ṣíà—Ní July , , ìjọba àpapọ̀ Rọ́ṣíà fòfin de ìkànnì jw.org ti àwa Ẹlẹ́rìí Jèhófà ní orílẹ̀-èdè wọn, wọ́n á sì fẹ̀sùn ìwà ọ̀daràn kan ẹnikẹ́ni tó bá lo ìkànnì náà tàbí lọ sórí rẹ̀.
Ní gbogbo ayé, orílẹ̀-èdè Rọ́ṣíà nìkan ni wọ́n ti fòfin de ìkànnì jw.org.
Yekaterina Elbakyan tó jẹ́ onímọ̀ nípa ẹ̀kọ́ ìsìn àti ọ̀jọ̀gbọ́n ní ilé-ìwé Academy of Labor and Social Relations nílùú Moscow, sọ nípa ìkànnì jw.org pé: “Ohun tí mo rò ni pé ìkànnì àwọn Ẹlẹ́rìí Jèhófà yìí pọn dandan torí ó jẹ́ káwọn Ẹlẹ́rìí Jèhófà lè fẹnu ara wọn sọ òótọ́ nípa ẹ̀sìn wọn fáráyé, kìí ṣe ọ̀rọ̀ wọ́n-ní-wọ́n-pé . . .  Yàtọ̀ sí pé àwọn tó jẹ́ Ẹlẹ́rìí Jèhófà nífẹ̀ẹ́ sí ìkànnì yìí àwọn tó tún fẹ́ràn ẹ̀sìn lóríṣiríṣi pẹ̀lú fẹ́ràn ẹ̀.
Ká tiẹ̀ pa ti àwọn onímọ̀ ìsìn bíi tèmi tì, àwọn akọ̀ròyìn àtàwọn aṣojú ilé iṣẹ́ tí wọ́n máa ń sọ̀rọ̀ nípa ìsìn náà fẹ́ràn ẹ̀ pẹ̀lú." “Ohun tí mo rò ni pé ìkànnì àwọn Ẹlẹ́rìí Jèhófà yìí wúlò gan-an torí ó jẹ́ káwọn Ẹlẹ́rìí Jèhófà lè fẹnu ara wọn sọ òótọ́ nípa ẹ̀sìn wọn fáráyé."—Yekaterina Elbakyan, Ọ̀jọ̀gbọ́n ní iléèwé Academy of Labor and Social Relations nílùú Moscow Lev Levinson tó jẹ́ ọ̀jọ̀gbọ́n onímọ̀ òfin láti Àjọ Tó Ń Rí sí Ẹ̀tọ́ Ọmọnìyàn nílùú Moscow, kọ ọ̀rọ̀ nípa ohun tí ìjọba ṣe yìí pé: “Lẹ́nu àwọn ọdún àìpẹ́ yìí, orílẹ̀-èdè Rọ́ṣíà ti ṣe àwọn òfin tó gba àwọn èèyàn láyè láti ṣe ẹ̀sìn tí wọ́n bá fẹ́, kí wọ́n sì péjọ pọ̀.
Síbẹ̀, bí orílẹ̀-èdè Rọ́ṣíà ṣe ń gbẹ́sẹ̀ lé àwọn ìtẹ̀jáde tí wọ́n sì ń fòfin de àwọn ìkànnì, ṣe ni wọ́n ò jẹ́ káwọn èèyàn lómìnira láti sọ̀rọ̀ nípa ẹ̀sìn wọn.
Àfi bíi pé wọ́n tún pa dà sí àwọn òfin amúnisìn tí wọ́n lò làwọn ọdún  si .
Àwọn adájọ́ àtàwọn ọ̀jọ̀gbọ́n kan ló sì ń gbé àwọn ìlànà tí kò bófin mu yìí kalẹ̀, tí wọ́n ń fi ti pé àwọn ń gbéjà ko àwọn agbawèrèmẹ́sìn bojú." Látọdún  ni ọ̀rọ̀ òmìnira ẹ̀sìn yìí ti wà nílé ẹjọ́, bí wọ́n ṣe fòfin de ìkànnì jw.org yìí ló wá fọba lé e.
Ní August , , ilé ẹjọ́ àdúgbò kan nílẹ̀ Rọ́ṣíà ṣe ẹjọ́ bòókẹ́lẹ́ kan, ó sì kéde pé ìkànnì wa jẹ́ ìkànnì àwọn “agbawèrèmẹ́sìn", àmọ́ ní January ilé ẹjọ́ ìpínlẹ̀ yí ẹjọ́ náà pa dà.
Igbá kejì Agbẹjọ́rò Àgbà Lórílẹ̀-èdè Rọ́ṣíà wá pe ẹjọ́ kòtẹ́milọ́rùn, pé kí Ilé Ẹjọ́ Gíga Jù Lọ Lórílẹ̀-èdè Rọ́ṣíà tún ẹjọ́ náà dá.
Ní December , , Ilé Ẹjọ́ Gíga Jù Lọ gbọ́ ẹjọ́ kòtẹ́milọ́rùn tí agbẹjọ́rò náà mú wá láì pe àwọn Ẹlẹ́rìí tí wọ́n fẹ̀sùn kàn pé kí wọ́n wá gbèjà ara wọn.
Ilé Ẹjọ́ Gíga Jù Lọ náà wá sọ pé ìkànnì wa jẹ́ ìkànnì àwọn “agbawèrèmẹ́sìn", bó tilẹ̀ jẹ́ pé ilé ẹjọ́ náà sọ pé kò sí ìkankan nínú ohun tí ìjọba orílẹ̀-èdè Rọ́ṣíà kò fọwọ́ sí lórí ìkànnì náà.
Àwa Ẹlẹ́rìí ò fọwọ́ sí ẹjọ́ tí wọ́n dá yìí, torí náà, àwa náà pe ẹjọ́ kòtẹ́milọ́rùn, a kọ̀wé sí alága Ilé Ẹjọ́ Gíga Jù Lọ, àmọ́ pàbó ló já sí.
Nítorí ẹjọ́ tí wọ́n dá yìí, nígbà tó di July , , Ilé Iṣẹ́ Ètò Ìdájọ́ ti Orílẹ̀-Èdè Rọ́ṣíà pe ìkànnì wa ní ìkànnì àwọn agbawèrèmẹ́sìn, wọ́n sì fòfin dè é jákèjádò Rọ́ṣíà.
Yaroslav Sivulskiy tó jẹ́ agbẹnusọ àwọn Ẹlẹ́rìí Jèhófà lórílẹ̀-èdè Rọ́ṣíà sọ̀rọ̀ nípa ipa tí ìfòfindè náà ní, ó sọ pé: “Irú ìdájọ́ tí kò lẹ́sẹ̀ nílẹ̀ tí ìjọba ilẹ̀ Rọ́ṣíà ṣe yìí ò múnú wa dùn rárá.
Ìfòfindè yìí ṣèdíwọ́ fún ìjọsìn àwọn Ẹlẹ́rìí Jèhófà tó lé ní , tó wà lórílẹ̀-èdè náà gan-an.
Tẹ́ ẹ bá tún wá ronú kan àwọn tó tó , èèyàn tó máa ń ṣí ìkànnì yìí lójoojúmọ́, ẹ máa rí i pé kì í ṣe àwa Ẹlẹ́rìí nìkan ni ìfòfindè náà dí lọ́wọ́, kò tún jẹ́ káwọn míì tí kìí ṣe Ẹlẹ́rìí ríbi ṣe ìkẹ́kọ̀ọ́ Bíbélì tó mọ́yán lórí." Arákùnrin J. R. Brown tó jẹ́ agbẹnusọ àwa Ẹlẹ́rìí Jèhófà kárí ayé sọ ní orílé-iṣẹ́ wa ní Brooklyn, ìlú New York pé: “Ìkànnì jw.org láwọn fídíò tó ti gba àmì ẹ̀yẹ, àwọn ìwé táwọn èèyàn fi ń kẹ́kọ̀ọ́ Bíbélì lónírúurú èdè, àtàwọn ìwé ìròyìn méjì táwọn èèyàn tíì pín kiri jù lọ láyé, ìyẹn ìwé ìròyìn Ilé Ìṣọ́ àti Jí! Wọ́n tún máa ń ṣí ìkànnì yìí sí àwọn ibi ìpàtẹ ìwé tó tóbi jù lọ, wọ́n sì tún ń lò ó láwọn iléèwé.
Àìmọye àwọn èèyàn kárí ayé ló ti jàǹfààní lórí ìkànnì yìí, wọ́n sì tún lò ó gan-an lórílẹ̀-èdè Rọ́ṣíà.
Ká sòótọ́, ìkànnì tó yẹ kí gbogbo èèyàn gbárùkù tì ni ìkànnì yìí." Agbẹnusọ fún Àwa Ẹlẹ́rìí Jèhófà: Oríléeṣẹ́: J. R. Brown, Ọ́fíìsì Agbéròyìnjáde, tel.
+ Russia: Yaroslav Sivulskiy, tel.
Ìmìtìtì Ilẹ̀ Tó Wáyé ní Solomon Islands Mú Kí Ẹ̀rù Ba Àwọn Aráàlú Pé Ìjì Líle Lè Jà Ní December , , ìmìtìtì ilẹ̀ tó le gan-an wáyé níbi tí kò jìnnà sí etíkun ní erékùṣù Solomon Islands.
Léraléra ni ilẹ̀ tún rọra mì tìtì lẹ́yìn ti àkọ́kọ́ yẹn, ìyẹn sì mú kí ìjì jà lórí òkun, àmọ́ ọwọ́ ìjì yẹn ò fi bẹ́ẹ̀ le.
Ẹlẹ́rìí Jèhófà kankan ò kú ní àgbègbè náà, ìkankan nínú wọn ò fara pa, ìkankan nínú àwọn ohun ìní wọn ò sì bà jẹ́ kọjá àtúnṣe.
Àmọ́ torí pé ìlú Honiara, tó jẹ́ olú-ìlú erékùṣù Solomon Islands, tó sì wà létíkun ni ẹ̀ka ọ́fíìsì àwọn Ẹlẹ́rìí Jèhófà wà, wọ́n kó àwọn tó ń ṣiṣẹ́ ní ẹ̀ka ọ́fíìsì náà kúrò níbẹ̀ lọ sí àgbègbè kan tó wà lórí òkè, torí pé iléeṣẹ́ Pacific Tsunami Warning Center ti kìlọ̀ fáwọn èèyàn pé ìjì líle lè wáyé láwọn àgbègbè tó wà létíkun yẹn.
Àmọ́ ní báyìí tí nǹkan ti rọlẹ̀, gbogbo wọn ti pa dà sí ẹ̀ka ọ́fíìsì náà, wọ́n sì ti ń bá iṣẹ́ wọn lọ bíi ti tẹ́lẹ̀.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Solomon Islands: Lency Lamani, +-
Lẹ́yìn Ọdún Kan Tí Ìjì Líle Jà ní Ìlú Haiyan, Àwọn Tí Ìjì Ba Ilé Wọn Jé Rílé Tuntun Kó Sí Ìlú MANILA, lórílẹ̀-èdè Philippines—Àwọn Ẹlẹ́rìí Jèhófà bẹ̀rẹ̀ iṣẹ́ ìkọ́lé ní pẹrẹu lẹ́yìn ìjì líle tó ṣẹlẹ̀ ní ìlú Haiyan.
Wọ́n tún ilé tó tó ọgọ́rùn-ún méje àtààbọ̀ [] kọ́, wọ́n sì tún àwọn ilé míì ṣe láàárín ọdún kan yẹn.
Ó kéré tán, àwọn márùn ún tó yọ̀ǹda ara wọn láti ṣiṣẹ́ ìkọ́lé lè tún ilé kan kọ́ láàárín ọjọ́ márùn ún.
Arákùnrin Dean Jacek, tó jẹ́ agbẹnusọ fún àwọn Ẹlẹ́rìí Jèhófà lórílẹ̀-èdè Philippines sọ pé: “Ohun tó wà lọ́kàn wa ni pé ká parí gbogbo iṣẹ́ ìkọ́lé yẹn ní oṣù September ọdún.
Àmọ́ nígbà tá a bẹ̀rẹ̀ ní ìbẹ̀rẹ̀ ọdún yẹn, pẹ̀lú ìrànlọ́wọ́ ọ̀pọ̀ àwọn èèyàn tó yọ̀ǹda ara wọn, a parí iṣẹ́ ìkọ́lé náà kí oṣù August tó parí." Ọ̀pọ̀ àwọn ará lórílẹ̀-èdè yẹn àti láti ilẹ̀ òkèèrè ló lọ́wọ́ nínú iṣẹ́ àtúnkọ́ náà.
Ìgbìmọ̀ Olùdarí Àwa Ẹlẹ́rìí Jèhófà fi owó táwọn ará dá kárí ayé ránṣẹ́ sí àwọn tó ń bójú tó ṣíṣèrànwọ́ fún àwọn tí jàǹbá ṣẹlẹ̀ sí.
Ẹ̀ka ọ́fíìsì àwa Ẹlẹ́rìí Jèhófà tó wà ní Manila ṣètò ìgbìmọ̀ tó máa bójú tó ṣíṣe àtúnkọ́ láwọn àgbègbè tó bàjẹ́.
Iṣé yìí ní nínú ṣíṣàtúnṣe àti ṣíṣe àtúnkọ́ àwọn ilé mẹ́tàdínláàádọ́sàn-án [] ní àdúgbò Tacloban,  ọgọ́rùn-ún méjì lé ní àádọ́ta àti mẹ́fà [] ilé ní àgbègbè Ormoc, ilé mọ́kànlélọ́gọ́rùn-ún [] ní àdúgbò Cebu, àti igba ó lé méjìdínlógún [] ilé ní àyíká Roxas.
Àwọn ará tí iye wọ́n jẹ́ ẹ̀ẹ́dẹ́gbẹ̀ta ó lé méjìlélógún [] láti ìlú Philippines ló yọ̀ǹda ara wọn, pẹ̀lú àwọn àádọ́rùn-ún [] míì láti ìlú mìíràn ló kópa nínú iṣẹ́ ìkọ́lé yìí.
Ọ̀gbẹ́ni Ferdinand Martin G.
Romualdez, tó ń ṣojú fún ìlú Leyte àkọ́kọ́.
Ọ̀gbẹ́ni Ferdinand Martin G.
Romualdez, tó ń ṣojú fún ìlú Leyte àkọ́kọ́, ṣàkíyèsí pé: “Àwọn Ẹlẹ́rìí Jèhófà nìkan ni àjọ tí kò sí lábẹ́ ìjọba tó kọ́kọ́ lo ìdánúṣe láti ṣe àtúnkọ́ àwọn ilé tó bàjẹ́.
. . . A ò le dúpẹ́ oore tí ẹ ṣe fún ìdílé mi tán àti àwọn èèyàn wa." Agbẹnusọ fún Àwa Ẹlẹ́rìí Jèhófà: Oríléeṣẹ́: J. R. Brown, Ọ́fíìsì Agbéròyìnjáde, tẹlifóònù + Philippines: Dean Jacek, tel.
+ Ìmìtìtì Ilẹ̀ Wáyé ní Japan Ní April  àti April , , ìmìtìtì ilẹ̀ méjì tó lágbára wáyé ní erékùṣù Kyushu lápá gúúsù orílẹ̀-èdè Japan.
Èyí tó kọ́kọ́ ṣẹlẹ̀ lágbára díẹ̀, àmọ́ ìkejì le jù ú lọ.
Àìmọye ìgbà lẹ́yìn ìyẹn ni ilẹ̀ tún ti sẹ̀, àmọ́ kò le tó méjì àkọ́kọ́.
Ìjọ àwọn Ẹlẹ́rìí Jèhófà tó lé ní àádọ́rin () ló wà níbi tí ìsẹ̀lẹ̀ náà ti wáyé, àmọ́ Ẹlẹ́rìí kankan ò kú, bẹ́ẹ̀ ni ìkankan nínú wọn ò fara pa yánnayànna.
Ilé wọn tó lé ní àádọ́rin () ló bà jẹ́ gan-an, mẹ́tàdínlógún () lára ilé wọn ló sì bà jẹ́ kọjá àtúnṣe.
Torí pé ilẹ̀ ṣì ń sẹ̀ léraléra, wọ́n kó àwọn Ẹlẹ́rìí Jèhófà tó lé ní ọgọ́rùn-ún mẹ́rin () kúrò ní ilé wọn lọ sí àwọn Gbọ̀ngàn Ìjọba, ìyẹn ibi tí wọ́n ti ń jọ́sìn, ibẹ̀ ni wọ́n ń sùn, wọ́n sì ń fún wọn lóúnjẹ níbẹ̀.
Ẹ̀ka ọ́fíìsì àwọn Ẹlẹ́rìí Jèhófà tó wà lórílẹ̀-èdè Japan ti ṣètò àwọn olùyọ̀ǹda ara ẹni tí wọ́n mọ̀ nípa iṣẹ́ ìkọ́lé láti pèsè ìrànwọ́ fáwọn tí àjálù dé bá.
Agbẹnusọ fún Àwa Ẹlẹ́rìí Jèhófà: Oríléeṣẹ́: David A.
Semonian, Ọ́fíìsì Agbéròyìnjáde, tel.
+ Japan: Ichiki Matsunaga, tel.
+ Àwọn Ẹlẹ́rìí Jèhófà Ń Palẹ̀ Mọ́ fún Àwọn Ìpàdé Pàtàkì tí Wọ́n Fẹ́ Ṣe Lọ́dún ÌLÚ NEW YORK—Àwọn Ẹlẹ́rìí Jèhófà fẹ́ pe gbogbo èèyàn wá síbi àwọn ìpàdé pàtàkì tí wọ́n fẹ́ ṣe jálẹ̀ ọdún .
Ní Tuesday, April , , àwọn Ẹlẹ́rìí Jèhófà kárí ayé máa ṣe Oúnjẹ Alẹ́ Olúwa, tá a tún mọ̀ sí Ìrántí Ikú Kristi, èyí tí wọ́n máa ń ṣe lọ́dọọdún, gbogbo èèyàn ni wọ́n sì pè.
Wọ́n ti bẹ̀rẹ̀ sí í wàásù lọ́nà àkànṣe láti Saturday, March , , kí wọ́n lè pe ọ̀pọ̀ èèyàn wá síbi ìpàdé náà bó bá ti lè ṣeé ṣe tó, ìwàásù àkànṣe náà á sì dópin ní April , .
Ìwé ìkésíni ni wọ́n fi ń pe àwọn èèyàn, ibi tí wọ́n ti máa ṣe ìpàdé náà lágbègbè wọn sì wà nínú ìwé náà.
Àwọn Ẹlẹ́rìí Jèhófà gbà pé ìṣẹ̀lẹ̀ yìí ló ṣe pàtàkì jù nínú ọdún.
Lẹ́yìn tí Ìrántí Ikú Kristi bá wáyé, àwọn Ẹlẹ́rìí Jèhófà máa pe àwọn èèyàn wá gbọ́ àsọyé kan tó dá lórí Bíbélì fún ọgbọ̀n [] ìṣẹ́jú.
Àkòrí rẹ̀ ni “Bí A Ṣe Lè Jẹ́ Ẹlẹ́mìí Àlàáfíà Nínú Ayé Oníbìínú Yìí." Ní ọ̀pọ̀ Gbọ̀ngàn Ìjọba Àwọn Ẹlẹ́rìí Jèhófà káàkiri ayé, àkòrí àsọyé tí wọ́n máa gbọ́ ní ìpàdé wọn lópin ọ̀sẹ̀ tó bọ́ sí April  àti ,  nìyẹn.
Bẹ̀rẹ̀ láti May , , àpéjọ àgbègbè ọlọ́jọ́ mẹ́ta tí àwọn Ẹlẹ́rìí Jèhófà máa ń ṣe lọ́dọọdún máa bẹ̀rẹ̀.
Àkòrí àpéjọ náà ni “Má Sọ̀rètí Nù!" Ó máa bẹ̀rẹ̀ lórílẹ̀-èdè Amẹ́ríkà, wọ́n sì máa ṣe é wọ ìbẹ̀rẹ̀ ọdún  lóríṣiríṣi ibi kárí ayé.
Kí àwọn Ẹlẹ́rìí Jèhófà tó ṣe àpéjọ kọ̀ọ̀kan, wọ́n máa kọ́kọ́ fi ọ̀sẹ̀ mẹ́ta wàásù lọ́nà àkànṣe láti pe àwọn èèyàn wá síbi tí wọ́n á ti ṣe àpéjọ náà.
Ọ̀fẹ́ làwọn ìpàdé yìí, títí kan ìpàdé táwọn Ẹlẹ́rìí Jèhófà máa ń ṣe lọ́sọ̀ọ̀sẹ̀.
A rọ àwọn oníròyìn pé kí wọ́n kàn sí ẹ̀ka ọ́fíìsì àwọn Ẹlẹ́rìí Jèhófà tó wà lágbègbè wọn tí wọ́n bá fẹ́ gbé ìròyìn ohun tó bá ṣẹlẹ̀ ní ìpàdé náà.
Agbẹnusọ fún Àwa Ẹlẹ́rìí Jèhófà: David A.
Semonian, Ọ́fíìsì Agbéròyìnjáde, +---
Àwa Ẹlẹ́rìí Jèhófà Ti Ta Àwọn Ilé Tá À Ń Lò fún Oríléeṣẹ́ Wa ní Brooklyn NEW YORK—Ní August , , àwa Ẹlẹ́rìí Jèhófà ta àwọn ilé tá à ń lò fún oríléeṣẹ́ wa, tó wà ní / Columbia Heights nílùú Brooklyn, ní New York.
Ìgbésẹ̀ pàtàkì lèyí jẹ́ fún wa bá a ṣe ń kó lọ sí oríléeṣẹ́ wa tuntun tá a kọ́ bá a ṣe fẹ́ nílùú Warwick, ní New York.
Iléeṣẹ́ Kushner Companies àti LIVWRK la tà àwọn ilé tó wà ní Brooklyn yìí fún.
Àwọn ilé náà tóbi gan-an, àpapọ̀ wọn sì fẹ́rẹ̀ẹ́ tó odindi àdúgbò méjì nínú ìlú.
Àárín àgbègbè Brooklyn Heights, Fulton Ferry àti Dumbo ni àwọn ilé yìí wà, ibi tó bọ́ sí yìí sì dáa gan-an.
A tún ta àwọn ilé mẹ́ta míì tá à ń lò mọ́ ilé / Columbia Heights, ìyẹn ilé  Columbia Heights, ilé  Columbia Heights àti ilé  Furman Street.
Àwọn ilé mẹ́tẹ̀ẹ̀ta yìí ti wà kí wọ́n tó kọ́ afárá Brooklyn Bridge tó wà ní tòsí ibẹ̀.
Ilé  Columbia Heights àti ilé  Columbia Heights Iléeṣẹ́ oògùn tí wọ́n ń pè ní E.R. Squibb & Sons, tó wà lára àwọn iléeṣẹ́ tó di Bristol-Myers Squibb báyìí, ló ni ilé / Columbia Heights tẹ́lẹ̀.
Àmì kan wà lórí òrùlé  Columbia Heights tí aago àti bí ojú ọjọ́ ṣe rí máa ń hàn lójú rẹ̀.
Àìmọye ọdún làwọn èèyàn ti máa ń rí àmì yìí tí wọ́n bá ń wo àwọn ilé gogoro tó wà ní Brooklyn lọ́ọ̀ọ́kán, àtìgbà táwọn Ẹlẹ́rìí sì ti ra ilé náà lọ́dún  ni wọ́n ti yí ọ̀rọ̀ náà, “Squibb" tí wọ́n kọ sára àmì tó wà níbẹ̀ sí “Watchtower".
Ọ̀gbẹ́ni Richard Devine, tó jẹ́ agbẹnusọ àwa Ẹlẹ́rìí Jèhófà ṣàlàyé ohun tó mú wa ra àwọn ilé Brooklyn yìí nígbà yẹn, ó ní: “Nígbà yẹn, a nílò ibi tó fẹ́ tó lè gbà wá torí pé iṣẹ́ wa ti fẹjú ju ti tẹ́lẹ̀ lọ.
Àti pé a fẹ́ kí gbogbo ọ́fíìsì wa wà lójú kan, kì í ṣe bó ṣe wà kélekèle káàkiri ìlú Brooklyn." Ọ̀gbẹ́ni David A.
Semonian, agbẹnusọ àwa Ẹlẹ́rìí Jèhófà ní oríléeṣẹ́ wa, sọ pé: “A ò lè gbàgbé ilé / Columbia Heights torí ó kó ipa pàtàkì nínú ìtàn wa, bẹ́ẹ̀ ni kò lè pa rẹ́ nínú ìtàn ìlú Brooklyn." Agbẹnusọ fún Àwa Ẹlẹ́rìí Jèhófà: David A.
Semonian, Ọ́fíìsì Agbéròyìnjáde, ---
Àwọn Ẹlẹ́rìí Jèhófà Ṣèrànwọ́ Fáwọn tí Ìjà Tó Wáyé Lórílẹ̀-èdè Kóńgò Pa Lára Belinda (a ò ní sọ orúkọ ọkọ rẹ̀ torí àwọn ìdí kan) àti mẹ́ta nínú àwọn ọmọ rẹ̀ rèé ní ilé ìwòsàn kan nílùú Dundo, ní Àǹgólà.
Kóńgò ni wọ́n ti pa ọkọ ẹ̀, ọmọbìnrin rẹ̀ kan sì wà tí wọ́n ṣì ń wá di báyìí.
Ìbọn ba Belinda àti Ritinha, ọmọbìnrin rẹ̀ tó kéré jù, ọmọ ọlọ́dún méjì, ó sì gba pé kí wọ́n gé ẹsẹ̀ ọmọ náà.
Ọmọbìnrin rẹ̀ míì tún fara pa níbi táwọn kan ti ń fi àdá jà.
ÌLÚ KINSHASA, ní Kóńgò—Wàhálà ti ń ṣẹlẹ̀ lágbègbè Kasai ní Orílẹ̀-èdè Olómìnira ti Kóńgò, àwọn èèyàn sì ń para wọn.
Àwọn Ẹlẹ́rìí Jèhófà ń kó nǹkan ránṣẹ́ sáwọn ará wọn tó fara gbá wàhálà yìí, wọ́n sì ń fi Bíbélì tù wọ́n nínú.
Bí àwọn ẹ̀yà ṣe dédé ń bára wọn jà ní Kóńgò yìí, táwọn ológun tú sígboro, tí ìlú ò sì fara rọ ti mú kí àwọn èèyàn tó ju mílíọ̀nù kan àti ẹgbẹ̀rún lọ́nà ọgọ́rùn-ún mẹ́ta [,,] sá kúrò nílùú, tó fi mọ́ àwọn tó lé ní ẹgbẹ̀rún lọ́nà ọgbọ̀n [,] tó ti sá kúrò ní Kasai lọ sí orílẹ̀-èdè Àǹgólà tó wà nítòsí wọn.
Ọ̀pọ̀ nínú àwọn tó ń sá lọ yìí ni àwọn jàǹdùkú ti ká mọ́ ojú ọ̀nà, tí wọ́n sì ṣèṣe gan-an.
Ó wá gba pé kí wọ́n gbàtọ́jú nílé ìwòsàn nígbà tí wọ́n dé Àǹgólà.
Iná ti jó àwọn míì lára, àwọn míì sì ti fara gbọgbẹ́ gan-an torí àwọn jàǹdùkú ṣá àwọn kan ládàá, wọ́n sì yin àwọn míì níbọn.
Ìròyìn tá a gbọ́ báyìí ni pé àwọn tó ju ọgọ́rùn-ún mẹ́jọ ó lé àádọ́rin [] lára àwọn tó sá wá sí Àǹgólà ló jẹ́ Ẹlẹ́rìí Jèhófà, tàwọn ti àwọn ọmọ wọn kéékèèké.
Ó kéré tán, mẹ́wàá nínú wọn ló fara pa.
Ó sì dùn wá pé, Ẹlẹ́rìí Jèhófà méjìlélógún [] la gbọ́ pé wọ́n ti pa báyìí.
Aṣojú kan láti ẹ̀ka ọ́fíìsì àwọn Ẹlẹ́rìí Jèhófà ní Àǹgólà wá ṣèbẹ̀wò sọ́dọ̀ àwọn alàgbà kan tó wá láti Àǹgólà àti Kóńgò, wàhálà tó ń ṣẹlẹ̀ yìí ló sì lé àwọn kan lára wọn kúrò nílùú.
Robert Elongo, tó jẹ́ agbẹnusọ àwọn Ẹlẹ́rìí Jèhófà ní ẹ̀ka ọ́fíìsì wọn nílùú Kinshasa sọ pé, “Ó dùn wá pé ọ̀pọ̀ èèyàn ló fara gbá ọ̀rọ̀ ìjà tó ń ṣẹlẹ̀ yìí, pàápàá bó ṣe jẹ́ pé ọmọ kéékèèké làwọn kan nínú wọn.
Torí pé àwọn kan wà nítòsí ibì kan ti wàhálà ti ṣàdédé ṣẹlẹ̀ ni wọ́n ṣe fara pa, bẹ́ẹ̀, jẹ́ẹ́jẹ́ẹ́ wọn ni wọ́n wà.
Ọ̀rọ̀ àwọn ará wa ń jẹ wá lọ́kàn gan-an, a ò fẹ́ kí nǹkan kan ṣe wọ́n, a sì ti sọ fún wọn kí wọ́n máa rọra ṣe.
Àwa tá a wà níbí àtàwọn ará wa tó wà ní ẹ̀ka ọ́fíìsì wa ní Àǹgólà ń ṣe gbogbo ohun tá a lè ṣe ká lè pèsè ohun táwọn ará wa nílò fún wọn, ká lè dúró tì wọ́n, ní pàtàkì, ká sì lè fi Bíbélì tù wọ́n nínú." Àwọn èèyàn yìí sá kúrò nílùú ní Kóńgò torí àwọn tó ń jà, wọ́n sá lọ sínú igbó, wọ́n wá ń kọ́ abà kan síbẹ̀.
Àwọn Ẹlẹ́rìí Jèhófà tó wà ní Àǹgólà àti Kóńgò ti ṣètò àwọn ìgbìmọ̀ tó ń ṣètò ìrànwọ́ kí wọ́n máa bójú tó ọ̀pọ̀ àwọn èèyàn tó nílò ìrànwọ́ yìí.
Lára àwọn ohun táwọn èèyàn fi ṣètọrẹ tí wọ́n ti kó lọ sọ́dọ̀ àwọn tí àjálù ṣẹlẹ̀ sí ni aṣọ bẹ́ẹ̀dì, aṣọ tó ṣeé wọ̀, oúnjẹ, nẹ́ẹ̀tì tí kì í jẹ́ kí ẹ̀fọn jẹni àti bàtà.
Àpapọ̀ àwọn nǹkan yìí wúwo ju ẹgbẹ̀rún mọ́kànlélọ́gbọ̀n [,] kìlógíráàmù lọ.
Bákan náà, wọ́n ti kó àwọn nǹkan tó jẹ mọ́ ilé ìwòsàn tí wọ́n á máa fi tọ́jú àwọn èèyàn yìí ránṣẹ́, àpapọ̀ wọn wúwo tó ọgọ́rùn-ún márùn-ún àti márùndínlọ́gbọ̀n [] kìlógíráàmù.
Dókítà kan tó jẹ́ Ẹlẹ́rìí Jèhófà náà ti lọ síbi tí àwọn tó sá wá láti Kóńgò wà kó lè tọ́jú àwọn márùndínlógóje [] tí wọ́n nílò ìtọ́jú pàjáwìrì.
Yàtọ̀ síyẹn, àwọn aṣojú láti ẹ̀ka ọ́fíìsì àwọn Ẹlẹ́rìí Jèhófà ní Àǹgólà àti Kóńgò ti lọ ṣèbẹ̀wò sọ́dọ̀ àwọn tí ogun abẹ́lé yìí lé wá, kí wọ́n lè fi Bíbélì tù wọ́n nínú.
Wọ́n tiẹ̀ tún bá wọn ṣe àwọn ìpàdé kan lákànṣe, kí wọ́n lè sọ àwọn àsọyé tó dá lórí Bíbélì tó bá ohun tójú wọn ti rí mu.
Bó tiẹ̀ jẹ́ pé èdè Potogí ni ọ̀pọ̀ èèyàn ń sọ lórílẹ̀-èdè Àǹgólà, àwọn Ẹlẹ́rìí Jèhófà ṣètò láti máa ṣèjọsìn lédè Tshiluba, ìyẹn ọ̀kan lára àwọn èdè mẹ́rin tí wọ́n ń sọ jù ní Kóńgò, káwọn èèyàn tí ogun lé wá lè jàǹfààní.
Fọ́tò wọn ló wà lókè pátápátá yìí.
Láti oríléeṣẹ́ wa nílùú Warwick, ní New York ni Ìgbìmọ̀ Olùdarí àwa Ẹlẹ́rìí Jèhófà ti ń ṣètò ìrànwọ́ fáwọn tí àjálù ṣẹlẹ̀ sí, wọ́n ń lo owó táwọn èèyàn fi ń ti iṣẹ́ táwa Ẹlẹ́rìí Jèhófà ń ṣe kárí ayé lẹ́yìn.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Àǹgólà: Todd Peckham, +--- Orílẹ̀-èdè Olómìnira ti Kóńgò: Robert Elongo, +---
Àwọn Ẹlẹ́rìí Jèhófà Ṣètò Ìrànwọ́ fún Àwọn Tí Ìjì Cyclone Pam Ṣe Lọ́ṣẹ́ ÌLÚ NOUMEA, lórílẹ̀-èdè New Caledonia.
Ní alẹ́ March , , ìjì líle kan tí wọ́n ń pè ní Tropical Cyclone Pam jà jákèjádò Erékùṣù Vanuatu.
Ìròyìn tá a kọ́kọ́ gbọ́ láti ẹ̀ka ọ́fíìsì àwa Ẹlẹ́rìí Jèhófà lórílẹ̀-èdè New Caledonia fi hàn pé kò sí Ẹlẹ́rìí kankan tó kú tàbí tó fara pa nínú ìjì tó ṣọṣẹ́ náà.
A ṣì ń wádìí bí ohun tó bà jẹ́ ṣe pọ̀ tó, àmọ́ a gbọ́ pé ní erékùṣù Efate, ilé àwọn Ẹlẹ́rìí mọ́kànlélọ́gbọ̀n [] ló bà jẹ́, tí ilé àwọn méjìdínlọ́gọ́ta []  sì bà jẹ́ kọjá àtúnṣe.
Ní erékùṣù Tanna, Ó fẹ́rẹ̀ẹ́ jẹ́ pé ilé gbogbo àwọn Ẹlẹ́rìí tó wà níbẹ̀ ló bà jẹ́ tí àwọn kan sì bà jẹ́ kọjá àtúnṣe.
Ìjì náà tún ba Gbọ̀ngàn Ìjọba mẹ́ta jẹ́, igi sì wó lu ọ̀kan.
Ìgbìmọ̀ tó ń ṣètò ìrànwọ́ nígbà àjálù tó wà ní ìlú Port Vila tó jẹ́ olú ìlú Vanuatu, ti pèsè oúnjẹ, omi mímu àti ibùgbé fún ìdílé àwọn Ẹlẹ́rìí tó pọ̀ tó ọgọ́rùn-ún.
Láfikún sí i, a ti fi tọ́ọ̀nù kan ohun èlò ránṣẹ́ sí àwọn Ẹlẹ́rìí tó wà ní ìlú Tanna, láti pèsè àwọn ohun tí wọ́n nílò kíákíá.
Ẹ̀ka ọ́fíìsì tó wà lórílẹ̀-èdè Australia ń ṣiṣẹ́ pẹ̀lú ẹ̀ka ọ́fíìsì tó wà ní New Caledonia láti pèsè ìrànwọ́, lára ohun tí wọ́n máa pèsè ni ilé gbígbé, wọ́n á sì ṣàtúnṣe àwọn ilé tó bà jẹ́.
Wọ́n á tún pèsè bẹ́ẹ̀dì, aṣọ àtàwọn ohun èlò míì.
Jean-Pierre Francine, tó jẹ́ agbẹnusọ fún àwa Ẹlẹ́rìí Jèhófà ní New Caledonia, sọ pé: “A mọrírì ìrànlọ́wọ́ tá a rí gbà látọ̀dọ̀ àwọn ará wa nílẹ̀ òkèèrè àti lọ́dọ̀ ìjọba, èyí tó jẹ́ ìrànwọ́ gidi fún àwọn ara wa.
Ní báyìí tí ọkọ̀ òfúrufú ti lè lọ sí ìlú Vanuatu, aṣojú ẹ̀ka ọ́fíìsì wa ní New Caledonia àtàwọn òjíṣẹ́ arìnrìn-àjò ti ń ṣèbẹ̀wò sí erékùṣù náà kí wọ́n lè ṣèrànwọ́, kí wọ́n sì fi Ọ̀rọ̀ Ọlọ́run tu àwọn tí ọ̀rọ̀ kàn nínú." Agbẹnusọ fún Àwa Ẹlẹ́rìí Jèhófà: Oríléeṣẹ́: J. R. Brown, Ọ́fíìsì Agbéròyìnjáde, tẹlifóònù + New Caledonia: Jean-Pierre Francine, tẹlifóònù +
Iléeṣẹ́ Holocaust Memorial Center Lórílẹ̀-èdè Hungary Ṣí Àmì Ẹ̀yẹ Kan Láti Fi Yẹ́ Àwọn Ẹlẹ́rìí Jèhófà tí Ìjọba Násì Pa Sí ÌLÚ BUDAPEST, lórílẹ̀-èdè Hungary—Iléeṣẹ́ Holocaust Memorial Center nílùú Budapest ṣí àmì ẹ̀yẹ kan láti fi ṣèrántí àwọn Ẹlẹ́rìí Jèhófà mẹ́rin tó fojú winá àtakò lásìkò ìjọba Násì.
December ,  ni wọ́n ṣe ayẹyẹ tí wọ́n fi ṣí àmì ẹ̀yẹ náà.
Àmì ẹ̀yẹ tí wọ́n fi rántí àwọn Ẹlẹ́rìí Jèhófà mẹ́rin tí Ìjọba Násì pa nígbà Ogun Àgbáyé Kejì.
Gbangba ni ẹgbẹ́ Arrow Cross Nazi Party lórílẹ̀-èdè Hungary ti pa àwọn ọkùnrin mẹ́rin náà, ìyẹn Lajos Deli, Antal Hönisch, Bertalan Szabό, àti János Zsondor.
Ìlú Körmend àti Sárvár lórílẹ̀-èdè Hungary ni wọ́n ti pa wọ́n ní March  torí pé wọ́n kọ̀ láti ṣiṣẹ́ ológun nígbà Ogun Àgbáyé Kejì.
Orúkọ wọn wà lára àmì ẹ̀yẹ náà, pẹ̀lú ọ̀rọ̀ inú Bíbélì tó wà nínú Ìṣe :, tó sọ pé, “Àwa gbọ́dọ̀ ṣègbọràn sí Ọlọ́run gẹ́gẹ́ bí olùṣàkóso dípò àwọn ènìyàn." Dr. Csaba Latorcai tó jẹ́ igbákejì akọ̀wé ìjọba fún ọ̀rọ̀ pàtàkì láwùjọ ní orílẹ̀-èdè Hungary, ń sọ̀rọ̀ níbi ayẹyẹ tí wọ́n fi ṣí àmì ẹ̀yẹ náà.
Nígbà tí Dr. Csaba Latorcai, tó jẹ́ igbákejì akọ̀wé ìjọba fún ọ̀rọ̀ pàtàkì láwùjọ, ń sọ̀rọ̀ nígbà tí ayẹyẹ náà bẹ̀rẹ̀, ó ní: “À ń fi àmì ẹ̀yẹ yìí rántí àwọn ọ̀dọ́kùnrin mẹ́rin tí wọ́n jẹ́ Ẹlẹ́rìí Jèhófà, . . . torí pé wọ́n jẹ́ Ẹlẹ́rìí Jèhófà, wọ́n rọ̀ mọ́ àṣẹ tó sọ pé ‘ìwọ kò gbọ́dọ̀ pànìyàn,’ wọn ò sì gbé ohun ìjà láti fi pa àwọn tí wọ́n jọ jẹ́ onígbàgbọ́ àtàwọn aládùúgbò wọn torí ẹ̀rí ọkàn wọn ò gbà wọ́n láyè." Dr. Szabolcs Szita, ọ̀gá iléeṣẹ́ Holocaust Memorial Center, tóun náà sọ̀rọ̀ níbi ayẹyẹ tí wọ́n fi ṣí àmì ẹ̀yẹ náà sọ pé: “Àṣeyọrí ló jẹ́ fáwọn Ẹlẹ́rìí Jèhófà bá a ṣe ṣí àmì ẹ̀yẹ náà torí pé ọ̀pọ̀ ọdún ni àwọn èèyàn ò fi rántí pé àwọn Ẹlẹ́rìí Jèhófà wà lára àwọn tó jìyà nígbà ìjọba Násì.
Ìgbàgbọ́ àwọn ọ̀dọ́kùnrin mẹ́rin tí wọ́n pa náà ò yẹ̀, wọn ò sì yíhùn pa dà títí dójú ikú.
Àpẹẹrẹ rere ni gbogbo wọn jẹ́ fún wa lónìí." Dr. Szabolcs Szita tó jẹ́ ọ̀gá iléeṣẹ́ Holocaust Memorial Center nílùú Budapest, ń ṣí ohun tí wọ́n fi bo àmì ẹ̀yẹ náà.
Agbẹnusọ fún Àwa Ẹlẹ́rìí Jèhófà: Oríléeṣẹ́: David A.
Semonian, Ọ́fíìsì Agbéròyìnjáde, tel.
+ Hungary: András Simon, tel.
Àpérò Tó Ṣàrà Ọ̀tọ̀ Wáyé ní Yunifásítì Padua Láti Jíròrò Ìtẹ̀síwájú Tó Ti Bá Ọ̀rọ̀ Títọ́jú Aláìsàn Láìlo Ẹ̀jẹ̀ ÌLÚ RÓÒMÙ​—Ní Friday, November , , àwọn onímọ̀ ìṣègùn àtàwọn amòfin pàdé pọ̀ ní Yunifásítì Padua, tó jẹ́ ọ̀kan lára àwọn yunifásítì tó tíì pẹ́ jù nílẹ̀ Ítálì.
Wọ́n wá ṣe àpérò tí wọ́n pe àkòrí ẹ̀ ní “Àwọn Aláìsàn Tó Dàgbà Ò Fẹ́ Gbẹ̀jẹ̀: Kí Lọ̀nà Àbáyọ?
​—⁠Ètò Títọ́jú Ẹ̀jẹ̀ ti Ọdún ." Àwọn ẹgbẹ́ onímọ̀ sáyẹ́ǹsì lóríṣiríṣi tí wọ́n ju mẹ́ẹ̀ẹ́dọ́gbọ̀n () ló ṣe onígbọ̀wọ́ àpérò náà, títí kan Ilé Iṣẹ́ Ìjọba Tó Ń Rí Sí Ọ̀rọ̀ Ìlera ní Ítálì.
Ọ̀pọ̀ ló gbà pé fífa ẹ̀jẹ̀ síni lára kò léwu, wọ́n sì gbà pé òun nìkan lọ̀nà àbáyọ fáwọn aláìsàn tí ọ̀rọ̀ ìtọ́jú wọn tàbí iṣẹ́ abẹ tí wọ́n fẹ́ ṣe díjú.
Àmọ́ púpọ̀ nínú àwọn tó sọ̀rọ̀ níbi àpérò náà ni kò fara mọ́ èrò yìí.
Ọ̀kan lára àwọn akọ́ṣẹ́mọṣẹ́ tó wá síbẹ̀ ni Dókítà Luca P. Weltert, tó máa ń ṣiṣẹ́ abẹ níbi ọkàn àti igbá àyà nílé ìwòsàn European Hospital nílùú Róòmù.
Ó sọ pé: “A ti rí i báyìí pé fífa ẹ̀jẹ̀ síni lára léwu, ọ̀pọ̀ ìgbà ló sì jẹ́ pé kò pọn dandan kí wọ́n fa ẹ̀jẹ̀ sí aláìsàn lára." Ohun tó mú kí Dókítà Weltert àtàwọn dókítà míì tó wá síbi àpérò yìí parí èrò síbẹ̀ ni ohun tójú wọn ti rí pẹ̀lú àwọn aláìsàn tí wọ́n ń tọ́jú àtàwọn ẹ̀rí látinú ìwádìí ìmọ̀ sáyẹ́ǹsì tí wọ́n ṣe tó jẹ́ kí wọ́n rí i pé iye àwọn tó ń kú lẹ́yìn tí wọ́n gba ẹ̀jẹ̀ ń pọ̀ sí i, wọ́n túbọ̀ ń ṣàìsàn, wọ́n ń pẹ́ nílé ìwòsàn, oríṣiríṣi àwọn nǹkan míì tó le gan-an tó sì ń ba ìlera jẹ́ ló ń ṣẹlẹ̀ sáwọn tó gba ẹ̀jẹ̀ sára. * “A ti rí i báyìí pé fífa ẹ̀jẹ̀ síni lára léwu, ọ̀pọ̀ ìgbà ló sì jẹ́ pé kò pọn dandan kí wọ́n fa ẹ̀jẹ̀ sí aláìsàn lára."​—⁠Dókítà Luca Weltert, oníṣẹ́ abẹ lórí ọkàn àti igbá àyà ní European Hospital nílùú Róòmù Ẹ̀rí táwọn onímọ̀ sáyẹ́ǹsì rí yìí, pẹ̀lú bí iye owó tí wọ́n fi ń fa ẹ̀jẹ̀ síni lára ṣe pọ̀ tó ló mú kí Àjọ Ìlera Àgbáyé (ìyẹn WHO) ṣe ètò kan lọ́dún  tó dá lórí ìdí tó fi yẹ kí àwọn onímọ̀ ìṣègùn máa ṣọ́ ẹ̀jẹ̀ aláìsàn lò.
Wọ́n pe orúkọ ètò náà ní PBM, ètò yìí kan gbogbo apá ìmọ̀ ìṣègùn, ó sì kan gbogbo ohun tó jẹ mọ́ ọ̀rọ̀ ìlera, dídá ààbò bo aláìsàn, ìtọ́jú tó dára sí i àti bí wọ́n á ṣe dín fífa ẹ̀jẹ̀ síni lára kù.
Àjọ WHO rọ gbogbo ìjọba orílẹ̀-èdè mẹ́tàléláàádọ́wàá () tó wà nínú Àjọ Ìparapọ̀ Àwọn Orílẹ̀-èdè pé kí wọ́n fara mọ́ àwọn àbá ètò PBM.
Ọ̀jọ̀gbọ́n Stefania Vaglio, tó jẹ́ ọ̀gà àgbà ní ẹ̀ka ìfàjẹ̀sínilára nílé ìwòsàn Sant’Andrea University Hospital nílùú Róòmù ṣàlàyé tó kún rẹ́rẹ́ nípa ètò PBM tí wọ́n ṣẹ̀ṣẹ̀ ṣe yìí.
Ó sọ pé tẹ́lẹ̀tẹ́lẹ̀, ẹ̀jẹ̀ ẹlòmíì tí wọ́n gbà sílẹ̀ ni wọ́n máa ń lò láti tọ́jú aláìsàn, àmọ́ ní báyìí, “nǹkan ti yí pa dà pátápátá, ẹ̀jẹ̀ aláìsàn gangan là ń lò báyìí." Ọ̀kan lára ìdí tí wọ́n fi ṣe ètò PBM ni “láti jẹ́ kí ọ̀rọ̀ aláìsàn náà jẹ àwọn dókítà lógún kí wọ́n lè dín ẹ̀jẹ̀ tó ń ṣòfò kù, . . . láti pọkàn pọ̀, kí wọ́n sì ṣe gbogbo ohun tí wọ́n lè ṣe láti ṣọ́ ẹ̀jẹ̀ aláìsàn lò." Ọ̀jọ̀gbọ́n Vaglio tún jẹ́ kó ṣe kedere pé àwọn ọ̀nà tí wọ́n ń gbà tọ́jú aláìsàn láìjẹ́ kí ẹ̀jẹ̀ ṣòfò “jẹ́ ọ̀nà ìtọ́jú tó mọ́yán lórí ju ti tẹ́lẹ̀ lọ." Dókítà Tommaso Campagnaro, tó jẹ́ oníṣẹ́ abẹ nílé ìwòsàn Verona University Hospital jẹ́rìí sí i pé àǹfààní wà nínú ìtọ́jú tí kò la fífa ẹ̀jẹ̀ síni aláìsàn lára lọ.
Lẹ́yìn tó sọ àwọn ìwádìí kan tó ti ń ṣe bọ̀ láti nǹkan bí ọdún , nípa àwọn aláìsàn tí wọ́n ṣiṣẹ́ abẹ tó díjú gan-an fún níbi ikùn, ohun tó parí èrò sí ni pé: “Àwọn aláìsàn tí wọn ò fàjẹ̀ sí lára ò pa dà níṣòro tó àwọn tó gbẹ̀jẹ̀, iye tó sì kú lára àwọn tí kò gbẹ̀jẹ̀ ò tó ti àwọn tó gbẹ̀jẹ̀." “Àwọn aláìsàn tí wọn ò fàjẹ̀ sí lára ò pa dà níṣòro tó àwọn tó gbẹ̀jẹ̀, iye tó sì kú lára àwọn tí kò gbẹ̀jẹ̀ ò tó ti àwọn tó gbẹ̀jẹ̀."​—⁠Dókítà Tommaso Campagnaro, oníṣẹ́ abẹ ní Verona University Hospital Àgbà Ọ̀mọ̀wé Anna Aprile Dókítà Campagnaro àtàwọn míì tí wọ́n sọ̀rọ̀ níbi àpérò náà dúpẹ́ lọ́wọ́ àwọn Ẹlẹ́rìí Jèhófà ní tààràtà torí bí wọ́n ṣe ṣí àwọn dókítà lójú pé kí wọ́n wá àwọn ìtọ́jú míì dípò lílo ẹ̀jẹ̀.
Anna Aprile, tó jẹ́ àgbà ọ̀mọ̀wé nínú òfin ìmọ̀ ìṣègùn ní Yunifásítì Padua, sọ pé: “A dúpẹ́ lọ́wọ́ àwọn Ẹlẹ́rìí Jèhófà tí wọ́n mú kí ọ̀rọ̀ yìí wá sójútáyé, ìyẹn ẹ̀tọ́ téèyàn ní láti sọ pé òun ò gbẹ̀jẹ̀, èyí sì ti jẹ́ kó ṣeé ṣe fún gbogbo èèyàn láti tún ọ̀rọ̀ yìí rò débi pé, ní báyìí a ti wá mọ bá a ṣe lè ṣọ́ ẹ̀jẹ̀ ẹni tá a bá ń tọ́jú lò." “A dúpẹ́ lọ́wọ́ àwọn Ẹlẹ́rìí Jèhófà tí wọ́n mú kí ọ̀rọ̀ yìí wá sójútáyé, ìyẹn ẹ̀tọ́ téèyàn ní láti sọ pé òun ò gbẹ̀jẹ̀ . . . "​—⁠Anna Aprile, àgbà ọ̀mọ̀wé nípa òfin ìmọ̀ ìṣègùn, Yunifásítì Padua Oríṣiríṣi ẹ̀ka ìmọ̀ ìṣègùn làwọn tó sọ̀rọ̀ níbi àpérò náà ti wá, irú bí àwọn dókítà tó ń pa ara lókùú nígbà iṣẹ́ abẹ, àwọn dókítà tó ń tọ́jú ọkàn, àwọn obìnrin, ẹ̀jẹ̀, àrùn jẹjẹrẹ àtàwọn tó ń to eegun.
Àmọ́ ohun kan náà ni gbogbo àpérò yẹn dá lé, ìyẹn ni pé: kí àwọn iléeṣẹ́ ìmọ̀ ìṣègùn, àwọn aṣòfin àti gbogbo aráàlú kọ́wọ́ ti ètò PBM nítorí pé àṣeyọrí táwọn akọ́ṣẹ́mọṣẹ́ ń ṣe ń pọ̀ sí i bí wọ́n ṣe ń tọ́jú àwọn aláìsàn.
Àwọn tó wá síbi àpérò náà ń fetí sí ọ̀rọ̀ ọ̀kan lára àwọn dókítà nínú gbọ̀ngàn Morgagni ní Yunifásítì Padua.
Dókítà Weltert fi kún un pé: “Iṣẹ́ abẹ tó gbẹgẹ́ jù lọ tí dókítà lè ṣe lára èèyàn lèyí tí wọ́n bá ṣe lára òpó tó ń gbé ẹ̀jẹ̀ jáde látinú ọkàn.
. . . Tí wọ́n bá lè ṣe [irú ẹ̀] láìlo ẹ̀jẹ̀, á jẹ́ pé kò sóhun tí ò ṣeé ṣe." Díẹ̀ Lára Ohun Tí Wọ́n Sọ Níbi Àpérò Náà Oníṣẹ́ abẹ ní Verona University Hospital “Ohun tá a rí nínú àwọn ìwé ìmọ̀ ìṣègùn àtohun tó ń ṣẹlẹ̀ láwọn ilé ìwòsàn fi hàn pé ńṣe ni ìlera àwọn tó bá gba ẹ̀jẹ̀ sára máa ń jó rẹ̀yìn, ìṣòro wọn sì máa ń pọ̀ sí i. Bí iye èèyàn tó ń gba ẹ̀jẹ̀ sára ṣe ń pọ̀ ni àwọn aláìsàn tí ìlera wọn ń jó rẹ̀yìn, tí wọ́n sì ń kú ń pọ̀ sí i. Torí náà, òótọ́ pọ́ńbélé ni pé ìfàjẹ̀sínilára jẹ́ kọ́kọ́rọ́ ikú." “Ká sòótọ́, bá a ṣe tọ́jú àwọn aláìsàn tó jẹ́ Ẹlẹ́rìí Jèhófà ti nípa lórí bá a ṣe ń tọ́jú gbogbo àwọn aláìsàn yòókù.
Ó ti jẹ́ ká tẹ̀ síwájú gan-an lẹ́nu iṣẹ́ wa, a sì dúpẹ́ lọ́wọ́ wọn, torí pé bẹ́yin náà ṣe rí i, a ti dín bá a ṣe ń fa ẹ̀jẹ̀ sí gbogbo àwọn aláìsàn lára kù gan-an." Ọ̀gá Àgbà Ẹ̀ka Tó Ń Pa Ara Lókùú Nígbà Iṣẹ́ Abẹ, ní Sant’Andrea University Hospital Nílùú Róòmù “Ojú kan náà lèmi àti Ọ̀jọ̀gbọ́n Paolo Grossi tá a jọ ń ṣiṣẹ́, tóun náà wà níbí lónìí, ti fi ń wo ṣíṣe iṣẹ́ abẹ láìlo ẹ̀jẹ̀ láti ọdún mẹ́ẹ̀ẹ́dọ́gbọ̀n () sẹ́yìn.
Àwa méjèèjì ti fọwọ́ sowọ́ pọ̀ pẹ̀lú àwọn oníṣe abẹ tó ń to egungun, ó sì jọ pé àwọn ló kọ́kọ́ gbà pẹ̀lú wa láti ṣiṣẹ́ abẹ láìlo ẹ̀jẹ̀.
. . . Ọ̀pọ̀ ọdún tá a ti fi jọ ṣiṣẹ́ ti jẹ́ ká rí i pé ó ṣeé ṣe lóòótọ́ ká ṣiṣẹ́ abẹ láìlo ẹ̀jẹ̀, a sì rí i pé gbogbo èèyàn ló ti ń gbà pẹ̀lú wa báyìí." Ọ̀jọ̀gbọ́n Alfredo Guglielmi Ọ̀jọ̀gbọ́n Nínú Iṣẹ́ Abẹ ní Verona University Hospital “Ó ti tó ọgbọ̀n () ọdún báyìí tá a ti ń tọ́jú àwọn aláìsàn tó jẹ́ Ẹlẹ́rìí Jèhófà.
Ó wà lára nǹkan pàtàkì tó mú ká wá nǹkan ṣe sí ìṣòro tó ń bá fífa ẹ̀jẹ̀ síni lára rìn, kì í sì í ṣe àwọn Ẹlẹ́rìí Jèhófà nìkan la ṣe é fún." Alága àpérò náà; oníṣẹ́ abẹ ti ọkàn nílé ìwòsàn Maria Pia ní Yunifásítì Turin “Iye àwọn aláìsàn tó ń sọ pé àwọn ò gbẹ̀jẹ̀ ti ń pọ̀ sí i. Kí nìdí?
Kì í ṣe torí ewu tó wà níbẹ̀ nìkan, àmọ́ torí pé ìtọ́jú láìlo ẹ̀jẹ̀ sàn ju kí wọ́n fàjẹ̀ síni lára lọ.
Ká sọ pé aláìsàn ni mí, tí mo sì sọ pé mi ò gbẹ̀jẹ̀, wọ́n á tọ́jú mi dáadáa, àwọn dókítà máa múra mi sílẹ̀ dáadáa kí wọ́n tó ṣiṣẹ́ abẹ, wọ́n á fara balẹ̀ ṣe é, ẹ̀jẹ̀ tó máa dà nù lára mi ò sì ní pọ̀.
Tí ẹ̀jẹ̀ tó dà lára mi nígbà tí wọ́n bá ń ṣiṣẹ́ abẹ náà bá pọ̀, ẹ̀jẹ̀ tèmi làwọn dókítà máa fi tọ́jú mi, ó sì dá mi lójú pé wọn ò ní fọwọ́ yẹpẹrẹ mú ọ̀rọ̀ mi.
Torí náà, kì í ṣe àwọn aláìsàn tó jẹ́ Ẹlẹ́rìí Jèhófà nìkan ló fẹ́ kí wọ́n máa tọ́jú àwọn lọ́nà yìí [láìlo ẹ̀jẹ̀]."
Dókítà Sergio Fucci Adájọ́ kékeré; Agbani-nímọ̀ràn tẹ́lẹ̀ ní Ilé Ẹjọ́ Kòtẹ́milọ́rùn Milan; Alága Court of Cassation ti Ítálì “Ká tó tọ́jú ẹnì kan, ó yẹ ká kọ́kọ́ fọ̀wọ̀ ẹni náà wọ̀ ọ́, ká má sì fojú kéré ẹ̀.
. . . Lérò tèmi, ọ̀kan lára ohun tó burú jù tó máa fi hàn pé a ò ka ẹnì kan sí ni pé ká má tiẹ̀ gbọ́ tẹnu ẹ̀.
Ṣe ló dà bí ẹni sọ fónítọ̀hún pé kì í ṣe èèyàn." Agbẹnusọ fún Àwa Ẹlẹ́rìí Jèhófà: Kárí Ayé: David A. Semonian, Ọ́fíìsì Agbéròyìnjáde, +--- Ítálì: Christian Di Blasio, +-- ìpínrọ̀  Bí àpẹẹrẹ, níbi àpérò yẹn, wọ́n sọ̀rọ̀ nípa ìwádìí kan tí wọ́n ṣe lẹ́nu àìpẹ́ yìí ní Ìwọ̀ Oòrùn Ọsirélíà, tí wọ́n sì gbé jáde nínú ọ̀kan lára àwọn ìwé ìròyìn tó gbawájú jù lórí ọ̀rọ̀ ìfàjẹ̀sínilára, tí wọ́n pè ní Transfusion.
Àwọn tó ṣèwádìí yẹn ṣàlàyé ohun tó jẹ́ àbájáde ọ̀pọ̀ iṣẹ́ tí wọ́n fi ọdún mẹ́fà ṣe láti fi ìtọ́jú ìṣègùn tó yarantí lélẹ̀ nípa títẹ̀lé ètò PBM.
Wọ́n wo ìsọfúnni àwọn aláìsàn tí iye wọn jẹ́ , tí wọ́n ń gbàtọ́jú nílé ìwòsàn ńlá mẹ́rin.
Wọ́n rí i pé nǹkan bí ìdá mẹ́rin nínú mẹ́wàá àwọn tí wọ́n ń fi èròjà inú ẹ̀jẹ̀ tọ́jú tẹ́lẹ̀ ni wọn ò fi tọ́jú mọ́ báyìí.
Lákòókò yẹn kan náà, iye àwọn tó ń kú nílé ìwòsàn fi nǹkan bí ìdá mẹ́ta dín kù sí ti tẹ́lẹ̀, nǹkan bí ìdá mẹ́fà lára àwọn aláìsàn ni kì í pẹ́ nílé ìwòsàn mọ́, iye àwọn tó kó àìsàn látara kòkòrò àrùn nílé ìwòsàn fi nǹkan bí ìdá márùn-ún lọ sílẹ̀, iye àwọn tó ń ní àìsàn ọkàn àti àrùn rọpárọsẹ̀ sì fi nǹkan bí ìdá mẹ́ta dín kù sí ti tẹ́lẹ̀.
Bí wọ́n ṣe fi ètò PBM lọ́lẹ̀ yìí ti jẹ́ kí ara àwọn aláìsàn túbọ̀ yá, wọn ò fi bẹ́ẹ̀ lo èròjà ẹ̀jẹ̀ láti tọ́jú wọn mọ́, iye owó tí aláìsàn sì ń ná ti dín kù.
Àwọn Tó Fẹ́rẹ̀ẹ́ Tó  Wá Wo Oríléeṣẹ́ Tuntun Táwọn Ẹlẹ́rìí Jèhófà Kọ́ Nígbà Tí Wọ́n Ṣí Ibẹ̀ Sílẹ̀ NEW YORK—Ní Saturday tó kọjá yìí, àwọn Ẹlẹ́rìí Jèhófà ṣí oríléeṣẹ́ wọn tí wọ́n ṣẹ̀ṣẹ̀ kọ́ sílùú Warwick ní New York sílẹ̀ kí àwọn èèyàn lè wá wo ibẹ̀.
Wọ́n ṣì máa ṣe bẹ́ẹ̀ lẹ́ẹ̀kan sí i lẹ́yìn eléyìí.
Troy Snyder, tó jẹ́ alábòójútó ilé náà, sọ pé: “Láàárín ọ̀sẹ̀, ìpíndọ́gba ẹgbẹ̀rún kan ó lé àádọ́jọ [,] èèyàn ló máa ń wá rìn yí ká ọgbà oríléeṣẹ́ wa lójoojúmọ́.
Àmọ́ a fẹ́ ṣí ọgbà wa sílẹ̀ lópin ọ̀sẹ̀ méjèèjì yìí káwọn aládùúgbò wa tí kì í ṣe Ẹlẹ́rìí Jèhófà àtàwọn míì tó ràn wá lọ́wọ́ nígbà tá à ń kọ́ ilé yìí lè wá wo ibẹ̀.
Àá lè fìyẹn dúpẹ́ lọ́wọ́ wọn fún gbogbo ohun tí wọ́n ṣe." Lọ́jọ́ Saturday yẹn, ọgọ́rùn-ún mẹ́rin ó dín márùn-ún [] làwọn tó wá síbẹ̀.
Nínú àwọn tó wá, igba ó lé márùn-ún [] làwọn tó ń gbé ládùúgbò yẹn, àwọn oníṣòwò àtàwọn oníṣẹ́ ilé sì jẹ́ igba ó dín mẹ́wàá [].
Àwọn Ẹlẹ́rìí pèsè jíjẹ mímú fáwọn àlejò yìí, wọ́n sì fi ogójì [] ìṣẹ́jú mú wọn yí ká ọgbà náà.
Wọ́n fi fídíò kékeré kan han àwọn àlejò náà, ìbéèrè àti ìdáhùn wá tẹ̀ lé e.
Christopher Gow, tó ń gbé ní Tuxedo Park ní New York, tó sì wà lára Ìgbìmọ̀ Tó Ń Rí sí Igi Igbó nílùú náà.
Christopher Gow, tó ń gbé ní ọgbà Tuxedo Park tí kò jìnnà síbẹ̀ sọ pé: “Inú mi dùn nígbà táwọn Ẹlẹ́rìí Jèhófà ní kí n wá wo ọgbà wọn, ó sì ń ṣe mí bíi kí n ti wà níbẹ̀.
Mo mọ ìgbà tí wọ́n ń kọ́lé yẹn, kò tiẹ̀ dà bíi pé wọ́n ń kọ́lé kankan ládùúgbò yẹn torí pé kò la ariwo lọ rárá, wọ́n ṣe é lọ́nà tó dáa." Torí pé etí adágún omi Blue Lake tó wà ní ọgbà Sterling Forest State Park làwọn Ẹlẹ́rìí Jèhófà kọ́ oríléeṣẹ́ wọn tuntun sí, ọ̀pọ̀ àwọn tó ń gbé ládùúgbò yẹn dìídì sọ pé ó wu àwọn láti wá wo bí wọ́n ṣe ṣe é láìpa ohun tó wà ní àyíká lára.
Dr. Richard Hull, ọ̀jọ̀gbọ́n nípa ìtàn ní New York University, tó ti fẹ̀yìn tì, tó sì jẹ́ òpìtàn ìlú Warwick ní New York lábẹ́ òfin.
Dr. Richard Hull, ọ̀jọ̀gbọ́n nípa ìtàn ní New York University, tó ti fẹ̀yìn tì, tó wá ń gbé nílùú Warwick, tó sì jẹ́ òpìtàn ìlú náà lábẹ́ òfin sọ pé: “Ó lé ní àádọ́ta [] ọdún tí mo fi ń kẹ́kọ̀ọ́ nípa àwọn ohun tó wà lágbègbè yìí.
Iṣẹ́ ńlá làwọn Ẹlẹ́rìí Jèhófà ṣe bí wọ́n ṣe kọ́ irú ilé tí wọ́n fẹ́, síbẹ̀ tí wọn ò pa àwọn ohun tó wà ní àyíká lára, kódà wọ́n tún ro ti àwọn ẹranko tó wà lágbègbè yìí." Lẹ́yìn táwọn àlejò rìn yí ká ọgbà oríléeṣẹ́ náà, Ọ̀gbẹ́ni Gow, tóun náà wà lára Ìgbìmọ̀ Tó Ń Rí sí Igi Igbó ní Tuxedo Park, sọ pé: “Kò sí gbàrọgùdù nínú gbogbo ohun tó wà níbí, títí dórí bíńtín.
Iṣẹ́ ńlá lẹ̀yin Ẹlẹ́rìí Jèhófà ṣe.
Bẹ́ ẹ ṣe kọ́ ilé yín yìí lọ́nà tí kò ní pa àyíká lára wú wa lórí gan-an, àpẹẹrẹ rere ló sì jẹ́ fún gbogbo wa." Lẹ́yìn tí wọ́n mú àwọn àlejò náà yí ká, wọ́n tún gbà wọ́n láyè láti wo ìpàtẹ mẹ́ta tó wà lókè àti ìsàlẹ̀ ibi àbáwọlé ilé náà fúnra wọn.
Méjì nínú àwọn ìpàtẹ náà dá lórí ìtàn àwọn Ẹlẹ́rìí Jèhófà kárí ayé àtàwọn ohun tí wọ́n ń ṣe lóde òní, ìpàtẹ kẹta sì dá lórí àwọn Bíbélì tó ṣọ̀wọ́n àtàwọn nǹkan ìṣẹ̀ǹbáyé tó jẹ mọ́ Bíbélì.
Dr. Hull parí ọ̀rọ̀ rẹ̀, ó ní: “Bí wọ́n ṣe kọ́ ilé yìí bóde mu gan-an.
Mo rí i pé wọ́n fara balẹ̀ ṣètò gbogbo nǹkan, wọ́n sì gbé ọ̀pọ̀ nǹkan yẹ̀ wò dáadáa kí wọ́n tó kọ́ ilé yìí.
Mi ò tíì lọ wo ibi tí wọ́n kó àwọn ohun ìṣẹ̀ǹbáyé sí, mò ń retí àtipadà wá." Ọ̀gbẹ́ni Snyder sọ pé: “A wò ó pé ó yẹ ká ṣe ohun àrà ọ̀tọ̀ kan láti fi dúpẹ́ lọ́wọ́ àwọn aráàlú fún bí wọ́n ṣe tì wá lẹ́yìn, tí wọ́n sì gbà wá tọwọ́tẹsẹ̀ látìgbà tá a ti kó débí.
Torí ẹ̀ la ṣe ṣètò láti ṣí oríléeṣẹ́ wa sílẹ̀ lẹ́ẹ̀mejì káwọn aládùúgbò wa tí kì í ṣe Ẹlẹ́rìí Jèhófà lè wá wò ó." Àwọn tá a fún ní ìwé ìkésíni tàbí tí wọ́n ń gbé ládùúgbò yẹn àmọ́ tí wọn ò lè wá ní Saturday tó kọjá, a ti ṣètò pé kí wọ́n wá ní Saturday tó ń bọ̀ yìí, ìyẹn April , láti aago mẹ́wàá àárọ̀ sí aago mẹ́rin ìrọ̀lẹ́.
Agbẹnusọ fún Àwa Ẹlẹ́rìí Jèhófà: David A.
Semonian, Ọ́fíìsì Agbéròyìnjáde, +---
Ilé Ẹjọ́ Gíga Jù Lọ ní Rọ́ṣíà Dá Àwọn Ẹlẹ́rìí Jèhófà Lẹ́bi NEW YORK—Lẹ́yìn ọjọ́ mẹ́fà tí Ilé Ẹjọ́ Gíga Jù Lọ lórílẹ̀-èdè Rọ́ṣíà ti ń gbọ́ ẹjọ́ yìí láti ọ̀sẹ̀ méjì sẹ́yìn, ilé ẹjọ́ náà kéde lónìí pé àwọn fọwọ́ sí ohun tí Ilé Iṣẹ́ Ètò Ìdájọ́ sọ, pé kí ìjọba ti Ẹ̀ka Ọ́fíìsì Tó Ń Bójú Tó Iṣẹ́ Àwọn Ẹlẹ́rìí Jèhófà ní Rọ́ṣíà pa, títí kan ibi márùn-dín-nírínwó [] tí wọ́n ti forúkọ ẹ̀sìn wọn sílẹ̀ lábẹ́ òfin káàkiri orílẹ̀-èdè Rọ́ṣíà.
Ojú ẹsẹ̀ ni ìjọba máa bẹ̀rẹ̀ sí í gbé ìgbésẹ̀.
Yaroslav Sivulskiy, tó jẹ́ agbẹnusọ àwọn Ẹlẹ́rìí Jèhófà ní Rọ́ṣíà sọ pé: “Ohun tó ṣẹlẹ̀ yìí bà wá nínú jẹ́, ó sì kó ìrònú bá wa, torí à ń wo ipa tí èyí máa ní lórí ìjọsìn wa.
A máa pe ẹjọ́ kòtẹ́milọ́rùn lórí ọ̀rọ̀ yìí, a sì retí pé láìpẹ́, ìjọba á jẹ́ ká pa dà máa ṣe àwọn ohun tá a lẹ́tọ̀ọ́ sí lábẹ́ òfin, torí pé ẹlẹ́sìn àlàáfíà ni wá." Oṣù kan ni wọ́n fún àwọn Ẹlẹ́rìí Jèhófà ní Rọ́ṣíà pé kí wọ́n fi pe ẹjọ́ kòtẹ́milọ́rùn, ìgbìmọ̀ ẹlẹ́ni mẹ́ta ló sì máa gbọ́ ẹjọ́ náà.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Rọ́ṣíà: Yaroslav Sivulskiy, +--- Wọ́n Tún Ilé Ìwòran Stanley Ṣe Àwọn Ẹlẹ́rìí Jèhófà tó yọ̀ǹda ara wọn ti ṣàtúnṣe tó kàmàmà sí Ilé Ìwòran Stanley, ìyẹn ilé ńlá pàtàkì kan tí wọ́n ti ń lò fún nǹkan bí ọgbọ̀n ọdún láti ṣe àwọn àpéjọ àti ìdálẹ́kọ̀ọ́ tó dá lórí Bíbélì nílùú Jersey ni New Jersey.
Òjò Àrọ̀ọ̀rọ̀dá Rọ̀ ní Ajẹntínà, Ó sì Ba Ọ̀pọ̀ Nǹkan Jẹ́ Ìlú BUENOS AIRES, lórílẹ̀-èdè Ajẹntínà—Láti March ,  títí di April  , , òjò àrọ̀ọ̀rọ̀dá rọ̀, ó sì mú kí omi yalé láwọn àgbègbè kan lórílẹ̀-èdè Ajẹntínà, bíi Buenos Aires, Chaco, Chubut, Catamarca, Jujuy, Misiones, La Pampa, Salta, San Juan, Santa Cruz, Santa Fe, Santiago del Estero àti Tucumán.
Ìròyìn tá a gbọ́ látọ̀dọ̀ ẹ̀ka ọ́fíìsì àwọn Ẹlẹ́rìí Jèhófà lórílẹ̀-èdè Ajẹntínà ni pé ìkankan nínú àwọn Ẹlẹ́rìí Jèhófà ò bá ìṣẹ̀lẹ̀ náà lọ, ìkankan nínú wọn ò sì fara pa.
Òjò yẹn mú kí ìjì jà, àgbègbè Chubut àti Salta sì ni ìjì yẹn ti le jù.
Nílùú Comodoro Rivadavia, ní Chubut, ṣe ni gbogbo òjò tó yẹ kó rọ̀ láàárín ọdún kan fi ọjọ́ mélòó kan rọ̀, ó sì gba pé kí ìdílé àwọn Ẹlẹ́rìí Jèhófà tó lé ní ọgọ́ta [] kúrò nílé wọn.
Bákan náà, ibi ìjọsìn méjì, tí wọ́n tún ń pè ní Gbọ̀ngàn Ìjọba ló bà jẹ́, ọ̀kan ní àgbègbè Chubut àti ọ̀kan ní àgbègbè Salta.
Ẹ̀ka ọ́fíìsì àwọn Ẹlẹ́rìí Jèhófà lórílẹ̀-èdè Ajẹntínà ti ṣètò ìgbìmọ̀ tó ń ṣètò ìrànwọ́ nígbà àjálù sí àgbègbè méjèèjì kí wọ́n lè máa ṣèrànwọ́ fáwọn tí àjálù ṣẹlẹ̀ sí, à ń retí pé kí wọ́n máa báṣẹ́ lọ fún ọ̀sẹ̀ mélòó kan.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Ajẹntínà: Omar A.
Sánchez, +---
Àwọn Ẹlẹ́rìí Ṣèrànwọ́ Ní Gbàrà tí Omíyalé Ṣẹlẹ̀ Lórílẹ̀-èdè Ghana ACCRA, Ghana—Nígbà tó fi máa di ìparí oṣù August , àwa Ẹlẹ́rìí Jèhófà ti parí ètò ìrànwọ́ nígbà àjálù tá à ń ṣe ní Accra tí í ṣe olú-ìlú Ghana.
Omíyalé ba ìlú yìí jẹ́ ó sì tún fi ẹ̀mí àwọn èèyàn tó lé ní ọgọ́rùn-ún méjì () ṣòfò.
Àwọn Ẹlẹ́rìí kan ń nàka sí ibi tí omi dé lára ilé ará wọn kan tí omi  bà jẹ́.
Bó tilẹ̀ jẹ́ pé Ẹlẹ́rìí Jèhófà kankan ò kú, síbẹ̀ nǹkan bí igba ó lé àádọ́ta () Ẹlẹ́rìí lomi yìí ba ilé wọn jẹ́.
Lọ́jọ́ kejì ọjọ́ tí ìṣẹ̀lẹ̀ náà wáyé, ìyẹn June , , ẹ̀ka ọ́fíìsì àwa Ẹlẹ́rìí Jèhófà tó wà ní Ghana ṣètò ìgbìmọ̀ tó ń ṣètò ìrànwọ́ nígbà àjálù.
Iṣẹ́ wọn ni kí wọ́n pèsè ohun tí àwọn tí àjálù dé bá nílò, bí aṣọ ìbora, aṣọ tí wọ́n á wọ̀ àti oúnjẹ.
Ìgbìmọ̀ yìí tún ṣètò láti tún àwọn ilé tí omi bà jẹ́ ṣe.
Àwọn Ẹlẹ́rìí Jèhófà tó ń gbé lágbègbè Accra náà ṣèrànwọ́, wọ́n gba àwọn ará wọn tí ìṣẹ̀lẹ̀ náà kàn sílé lákòókò yẹn.
Dossou Amevor (lápá òsì nísàlẹ̀) tó jẹ́ alága ìgbìmọ̀ tó ń ṣètò ìrànwọ́ nígbà àjálù ń mójú tó bí wọ́n á ṣe pín fóòmù ní gbọ̀ngàn ìjọba Atiman tó wà ní Madina, nílùú Accra.
Omíyalé yìí mú kí ilé epo kan laná, ó sì ba àwọn páìpù omi tó wà ní Adabraka jẹ́, ni omi ò bá lè débẹ̀ mọ́.
Ẹ̀ka ọ́fíìsì wá gbé táǹkì omi ńlá kan sí Gbọ̀ngàn Ìjọba (ibi ìjọsìn) tó wà ní Adabraka kí àwọn Ẹlẹ́rìí tó wà níbẹ̀ àti àwọn aládùúgbò lè jọ máa lò ó.
Ní Saturday, June , ẹ̀ka ọ́fíìsì rán àwọn Ẹlẹ́rìí tí wọ́n jẹ́ dókítà márùn-ún àti nọ́ọ̀sì méjì, wọ́n wá pín wọn sí méjì kí wọ́n lè lọ bójú tó àwọn tí àjálù náà kàn nílùú Alajo àti Adabraka.
Oríṣiríṣi àìsàn ni wọ́n wò, lára ẹ̀ ni ibà, àìsàn igbáàyà àti ìgbẹ́ gbuuru.
Aṣojú tí ẹ̀ka ọ́fíìsì rán wá àtàwọn Ẹlẹ́rìí míì náà lọ ṣèbẹ̀wò sí àwọn ará wọn tí àjálù náà kàn láti fi Bíbélì tù wọ́n nínú, kí wọ́n sì fi wọ́n lọ́kàn balẹ̀.
Dókítà mẹ́ta àti nọ́ọ̀sì méjì tí wọ́n jẹ́ Ẹlẹ́rìí wà nínú Gbọ̀ngàn Ìjọba Adabraka, inú Gbọ̀ngàn Ìjọba yìí ni wọ́n ti ń tọ́jú àwọn èèyàn.
Nathaniel Gbedemah tó jẹ́ agbẹnusọ àwa Ẹlẹ́rìí Jèhófà lórílẹ̀-èdè Ghana sọ pé: “Àdánù àti ẹ̀mí àwọn èèyàn tí omíyalé yìí fi ṣòfò nílùú Accra dùn wá gan-an.
Gẹ́gẹ́ bí àwa Ẹlẹ́rìí Jèhófà ṣe ṣe láwọn orílẹ̀-èdè míì tírú nǹkan báyìí ti ṣẹlẹ̀, à ń ṣe gbogbo ohun tá a lè ṣe láti fi Bíbélì tu àwọn tí ọ̀rọ̀ náà kàn nínú, ká fi wọ́n lọ́kàn balẹ̀, ká sì pèsè ohun tí wọ́n nílò fún wọn." Agbẹnusọ fún Àwa Ẹlẹ́rìí Jèhófà: Oríléeṣẹ́: J. R. Brown, Ọ́fíìsì Agbéròyìnjáde, tel.
+ Ghana: Nathaniel Gbedemah, tel.
Wọ́n Fọ̀rọ̀ Wá Aláṣẹ Ọgbà Ẹ̀wọ̀n Bollate Lẹ́nu Wò—Díẹ̀ Nínú Ohun Tó Sọ Wo díẹ̀ nínú ohun tí igbákejì ọ̀gá ọgbà ẹ̀wọ̀n Bollate sọ nígbà tí wọ́n fọ̀rọ̀ wá a lẹ́nu wò.
Máà bínú, ètò tó o fi ń wo fídíò kò ṣiṣẹ́.
Wa Fídíò Yìí Jáde Ìmìtìtì Ilẹ̀ Wáyé ní Àárín Gbùngbùn Orílẹ̀-èdè Ítálì Láàárọ̀ ọjọ́ Sunday, October , , ìmìtìtì ilẹ̀ kan tó lágbára wáyé ní àárín gbùngbùn orílẹ̀-èdè Ítálì, òun ni ìmìtìtì ilẹ̀ tó le jù tó tíì ṣẹlẹ̀ lórílẹ̀-èdè náà látọdún .
Bó tiẹ̀ jẹ́ pé ó kéré tán, ogún [] èèyàn ló fara pa, ìròyìn tá a kọ́kọ́ gbọ́ ni pé kò sẹ́ni tó kú.
Ìlú Norcia ni ìmìtìtì yìí ti rinlẹ̀ jù, ẹ̀ẹ̀kẹta tó sì máa ṣẹlẹ̀ ní ìlú yìí kan náà nìyí láàárín ọjọ́ mélòó kan.
Nírọ̀lẹ́ ọjọ́ Wednesday, October , , ìmìtìtì ilẹ̀ kan wáyé níbẹ̀, àmọ́ lẹ́yìn wákàtí méjì, òmíì tó le ju ìyẹn lọ tún ṣẹlẹ̀.
Tòsí ibi tí ìmìtìtì ilẹ̀ ti ṣẹlẹ̀ ní August , tó sì pa àwọn èèyàn tó tó ọgọ́rùn-ún mẹ́ta [] ni àwọn èyí tó wáyé lẹ́nu àìpẹ́ yìí ti ṣẹlẹ̀.
Ẹ̀ka ọ́fíìsì àwọn Ẹlẹ́rìí Jèhófà lórílẹ̀-èdè Ítálì sọ pé Ẹlẹ́rìí Jèhófà kankan ò kú, ìkankan nínú wọn ò sì fara pa yánnayànna, àmọ́ ó kéré tán, ìdílé Ẹlẹ́rìí Jèhófà méjì ni ilé wọn pa rẹ́ nígbà tí ilẹ̀ mì tìtì ní October , ilé ọ̀pọ̀ àwọn Ẹlẹ́rìí míì ló sì bà jẹ́.
Àwọn alàgbà ti kàn sí àwọn Ẹlẹ́rìí Jèhófà tó wà níbi tí àjálù ti ṣẹlẹ̀ kí wọ́n lè mọ ohun tí wọ́n nílò àti nǹkan wọn tó ṣẹ̀ṣẹ̀ bà jẹ́, torí pé ọ̀pọ̀ nínú wọn ò tíì bọ́ nínú ìṣòro tí ìmìtìtì ilẹ̀ tó wáyé ní August fà.
Ọ̀pọ̀ àwọn Ẹlẹ́rìí ni kò sun ilé wọn mọ́, bíi táwọn míì tí àjálù náà kàn, torí ẹ̀rù ń bà wọ́n pé nǹkan míì lè ti ṣe ilé àwọn kí àwọn má mọ̀, torí náà, wọ́n lọ ń sun inú mọ́tò àtàwọn ọkọ̀ tó nílé lẹ́yìn, àwọn kan sì ń sun inú Gbọ̀ngàn Ìjọba, ìyẹn ibi táwọn Ẹlẹ́rìí ti ń jọ́sìn.
Láti oríléeṣẹ́ wa ni Ìgbìmọ̀ Olùdarí àwa Ẹlẹ́rìí Jèhófà ti ń ṣètò bá a ṣe ń ṣèrànwọ́ fáwọn tí àjálù dé bá, wọ́n ń lo owó táwọn èèyàn fi ń ṣètọrẹ fún iṣẹ́ ìwàásù táwa Ẹlẹ́rìí Jèhófà ń ṣe kárí ayé.
Àwọn Ẹlẹ́rìí Jèhófà tó wà lórílẹ̀-èdè Ítálì lé ní ẹgbẹ̀rún lọ́nà igba ó lé mọ́kànléláàádọ́ta [,].
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, --- Ítálì: Christian Di Blasio, --
Àwọn Ẹlẹ́rìí Jèhófà Ti Pa dà Sẹ́nu Iṣẹ́ Ìwàásù Níbi Térò Pọ̀ Sí Ní Turku lórílẹ̀-èdè Finland HELSINKI—Àwọn afẹ̀míṣòfò pa èèyàn ní ìlú Turku lórílẹ̀-èdè Finland ní August , .
Àmọ́ ọjọ́ díẹ̀ lẹ́yìn ìṣẹ̀lẹ̀ yẹn, inú àwọn òṣìṣẹ́ ìlú dùn gan-an láti rí i pé àwọn Ẹlẹ́rìí Jèhófà ti pa dà sẹ́nu iṣẹ́ ìwàásù ní gbàgede ọjà yẹn.
Ọ̀gbẹ́ni Teemu Rissanen tó ń mójú tó gbàgede ọjà tó wà nílùú Turku sọ pé: “Ó ti mọ́ wa lára láti máa rí àwọn Ẹlẹ́rìí Jèhófà níbí.
Ó ya àwọn ará ìlú lẹ́nu pé wọn ò rí àwọn Ajẹ́rìí fún ọjọ́ mélòó kan, ṣe ni wọ́n ń béèrè pé ‘Ibo ni wọ́n lọ?
’ Ìwà àwọn Ajẹ́rìí dáa, a sì fẹ́ràn bí wọ́n ṣe ń fi àtẹ ìwé wọn wàásù ní gbàgede ọjà níbí." Veikko Leinonen, tó jẹ́ agbọ̀rọ̀sọ fún ẹ̀ka ọ́fíìsì àwa Ẹlẹ́rìí Jèhófà ní Finland, sọ pé: “A mọrírì báwọn aláṣẹ ìlú ṣe mára tù wá àti báwọn aráàlú Turku ṣe fi hàn pé ọ̀rọ̀ wa jẹ wọ́n lọ́kàn.
Kódà àwọn aláṣẹ ti fún wa láyè láti máa lo ṣọ́ọ̀bù kékeré kan fúngbà díẹ̀ tó ṣe é forí pamọ́ sí, tó sì máa pèsè ààbò níwọ̀nba.
A láyọ̀ láti máa sọ̀rọ̀ ìtùnú tó wà nínú Bíbélì fáwọn aládùúgbò wa ní ìlú Turku." Agbẹnusọ fún Àwa Ẹlẹ́rìí Jèhófà: Oríléeṣẹ́: David A.
Semonian, Ọ́fíìsì Agbéròyìnjáde, +--- Finland: Veikko Leinonen, +---
À Ń Retí Ogún Mílíọ̀nù Èèyàn Níbi Ìṣẹ̀lẹ̀ Pàtàkì Ọdọọdún Àwa Ẹlẹ́rìí Jèhófà NÍ NEW YORK—Lẹ́yìn tóòrùn bá wọ̀ lọ́jọ́ Friday, April , , àwa Ẹlẹ́rìí Jèhófà máa ṣe Ìrántí ikú Kristi, ìṣẹ̀lẹ̀ yìí la kà sí ohun tó ṣe pàtàkì jù lọ́dún.
Níbẹ̀, a máa gbọ́ àsọyé oníṣẹ́jú márùndínláàádọ́ta [] tí àkòrí rẹ̀ jẹ́ “Ǹjẹ́ O Mọyì Ohun Tí Kristi Ṣe Fún Ọ!" Láwọn ọ̀sẹ̀ díẹ̀ kó tó di ọjọ́ pàtàkì yìí, àwa Ẹlẹ́rìí Jèhófà máa pín ìwé ìkésíni kárí ayé láti pe àwọn aládùúgbò wa, ọ̀rẹ́, àtàwọn èèyàn wa síbi ìṣẹ̀lẹ̀ pàtàkì yìí.
J. R.
Brown, tó jẹ́ agbẹnusọ fún àwọn Ẹlẹ́rìí Jèhófà ní orílé-iṣẹ́ wa ní Brooklyn, lórílẹ̀-èdè New York, sọ pé: “Lọ́dún tó kọjá, nǹkan bíi mílíọ̀nù mẹ́jọ àwọn Ẹlẹ́rìí Jèhófà ló jáde láti pe àwọn èèyàn wá síbi Ìrántí ikú Kristi, tó já sí pé nǹkan bíi ogún mílíọ̀nù èèyàn lápapọ̀ ló pésẹ̀ síbẹ̀.
Lọ́dún yìí, à ń retí pé àwọn tó máa wá ju iye yẹn lọ." Agbẹnusọ fún Àwa Ẹlẹ́rìí Jèhófà: Oríléeṣẹ́: J. R. Brown, Ọ́fíìsì Agbéròyìnjáde, tẹlifóònù + Àwọn Ẹlẹ́rìí Ṣèrànwọ́ Lẹ́yìn Tí Iná Jó Ilé Kan Kanlẹ̀ Nílùú London Àwọn Ẹlẹ́rìí Jèhófà ń ṣèrànwọ́ fáwọn tí àjálù ṣẹlẹ̀ sí nílùú London.
Láàárọ̀ kùtù ọjọ́ Wednesday, June , , iná jó ilé gogoro Grenfell Tower kanlẹ̀, ilé alájà mẹ́rìnlélógún [] kan tó wà ní àdúgbò North Kensington nílùú London, ó sì ṣọṣẹ́ gan-an.
Àwọn aláṣẹ sọ pé ó kéré tán, èèyàn mọ́kàndínlọ́gọ́rin [] ló kú sínú ìṣẹ̀lẹ̀ náà.
Mẹ́rin làwọn Ẹlẹ́rìí Jèhófà tí wọ́n mú kúrò nínú ilé náà, ilé gogoro Grenfell Tower yẹn ni méjì nínú wọn ń gbé.
A dúpẹ́ pé ìkankan nínú àwọn Ẹlẹ́rìí ò fara pa, bó tiẹ̀ jẹ́ pé ilé wọn wà lára àwọn ilé tó jóná kanlẹ̀.
Àwọn Ẹlẹ́rìí Jèhófà tó ń gbé nítòsí ilé tí iná ti ṣọṣẹ́ yìí ń fún ará wọn àtàwọn ìdílé wọn tí àjálù ṣẹlẹ̀ sí ní oúnjẹ, aṣọ àti owó tí wọ́n lè fi tọ́jú ara wọn.
Àwọn Ẹlẹ́rìí tún ń fi Bíbélì tu àwọn tí ọ̀fọ̀ ṣẹ̀ nínú ládùúgbò North Kensington.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Britain: Andrew Schofield, +---
Àwọn Ẹlẹ́rìí Ṣètò Ìrànwọ́ fún Àwọn Tí Jàǹbá Omíyalé Ṣẹlẹ̀ sí Ní Chile Omi àti ẹrẹ̀ kún inú Gbọ̀ngàn Ìjọba tó wà nílùú Copiapó.
SANTIAGO, Chile—Ní March , , àrọ̀ọ̀rọ̀dá òjò tó wáyé ní àgbègbè Atacama ní àríwá orílẹ̀-èdè Chile, mú kí ẹrẹ̀ ya wọ̀lú, ó sì tún fa omíyalé.
Èyí ni ìṣẹ̀lẹ̀ omíyalé tó tíì burú jù lọ láti ọgọ́rin [] ọdún sẹ́yìn.
Ó lé ní ọ̀kẹ́ kan ààbọ̀ [,] èèyàn tí àjálù náà kàn, nǹkan bí ẹgbẹ̀rún mẹ́ta èèyàn ni kò ní ilé mọ́ tí wọ́n sì kó wọn lọ sí ilé tí wọ́n ti lè tọ́jú wọn.
Ó kéré tán, èèyàn mẹ́ẹ̀ẹ́dọ́gbọ̀n ló ti kú nínú ìṣẹ̀lẹ̀ náà.
Ẹ̀ka ọ́fíìsì àwa Ẹlẹ́rìí Jèhófà lórílẹ̀-èdè Chile ròyìn pé kò sí Ẹlẹ́rìí kankan tó kú tàbí tó fara pa gan-an.
Àmọ́ ilé àwọn Ẹlẹ́rìí méje ló bà jẹ́ kọjá àtúnṣe, tí ọ̀pọ̀ ilé míì sì bà jẹ́ díẹ̀.
Gbọ̀ngàn Ìjọba kan, ìyẹn ibi tá a ti ń jọ́sìn, bàjẹ́ pàtápàtá, àwọn méjì míì sì bàjẹ́ díẹ̀.
Àwọn ohun ìní tó bà jẹ́ nílùú Diego de Almagro, omíyalé náà ba ìlú yìí jẹ́ gan-an.
Ìlú Copiapó wà lára àwọn ìlú ti omíyalé náà ti ṣọṣẹ́ gan-an, níbẹ̀ àwọn Ẹlẹ́rìí Jèhófà ṣètò àwọn tó ń ṣèrànwọ́ nígbà àjálù láti gba ìsọfúnni nípa ohun tó bà jẹ́ àti láti ṣàtúnṣe wọn.
Wọ́n tún rán aṣojú láti ẹ̀ká ọ̀fíìsì lọ sí àwọn àgbègbè tí àjálù ti wáyé, kó lè pèsè ìrànwọ́ tí wọ́n nílò kó sì tún fi Ọ̀rọ̀ Ọlọ́run tu àwọn Ẹlẹ́rìí tó wà níbẹ̀ nínú.
Àwọn Ẹlẹ́rìí láti ìlú Antofagasta, Arica, Calama, Caldera, Iquique, àti La Serena fi àwọn ohun èlò ránṣẹ́ sí àwọn olùjọ́sìn ẹlẹ́gbẹ láìjáfara.
Àwọn Ẹlẹ́rìí kó àwọn ohun èlò jọ ní Gbọ̀ngàn Ìjọba kan tó wà nílùú Alto Hospicio kí wọ́n tó kó o lọ sí àwọ̀n àgbègbè tí àjálù náà ti ṣẹlẹ̀.
Jason Reed, tó jẹ́ agbẹnusọ fún àwọn Ẹlẹ́rìí Jèhófà lórílẹ̀-èdè Chile, sọ pé: “Àánú àwọn tí àjálù ṣẹlẹ̀ sí ṣe wá gan-an, àwọn ìgbìmọ̀ tá a ṣètò láti ṣèrànwọ́ sí ti múra tán láti palẹ̀ ìdọ́tí mọ́, kí wọ́n sì ṣàtúnṣe ilé àwọn ará wa tó bà jẹ́.
A tún ń sapá láti tu gbogbo àwọn tí àjálù omíyalé náà ṣẹlẹ̀ sí nínú, ká sì fún wọn ní ìṣìrí." Agbẹnusọ fún Àwa Ẹlẹ́rìí Jèhófà: Oríléeṣẹ́: J. R. Brown, Ọ́fíìsì Agbéròyìnjáde, tẹlifóònù + Chile: Jason Reed, tẹlifóònù +
Àwọn Ẹlẹ́rìí Jèhófà Mú Kí Ará Tu Àwọn Tó Wá Ibi Ìsádi Wá Sí Yúróòpù ROME—Àgọ́ àwọn tó ń wá ibi ìsádi ní Yúróòpù táwọn èèyàn pò sí jù lọ wà ní ìlú Mineo (Cara di Mineo), ní erékùṣù Sicily lórílẹ̀-èdè Ítálì.
Ẹgbẹẹgbẹ̀rún àwọn tó ń wá ibi ìsádi yìí wá láti orílẹ̀-èdè tó ju ogójì [] lọ, irú bí, Eritrea, Nàìjíríà, Sòmálíà, àti Síríà.
Láti bí ọdún márùn-ún làwọn Ẹlẹ́rìí Jèhófà ti máa ń lọ sí ibi táwọn tó ń wá ibi ìsádi máa ń dé sí (tí àwòrán rẹ̀ wà lókè yìí) láti kọ́ àwọn tó bá nífẹ̀ẹ́ sí ẹ̀kọ́ Bíbélì.
Kódà àwọn tó ń bójú tó àwọn tó wá ìsádi ní ìlú Mineo (Cara di Mineo) ṣe bẹbẹ, wọ́n ṣètò mọ́tò ńlá kan tó wà ní sẹpẹ́ lọ́sọ̀ọ̀sẹ̀ láti gbé àwọn tó bá fẹ́ lọ sí ìpàdé àwọn Ẹlẹ́rìí Jèhófà dé Gbọ̀ngàn Ìjọba (ibi tí wọ́n ti máa ń péjọ láti jọ́sìn).
Obìnrin kan tó ń jẹ́ Ivana Galanti, igbá kejì olùdarí Cara di Mineo, sọ nípa àwọn Ẹlẹ́rìí Jèhófà pé: “Mo mọrírì ohun tí wọ́n ń ṣe fáwọn tó wá ibi ìsádi wá síbí.
Àánú àwọn tó wá ìsádi wá máa ń ṣe mi gan-an torí pé nǹkan ò fi bẹ́ẹ̀ rọgbọ níbi tí wọ́n ti ń bọ̀ ni wọ́n ṣe sá wá síbí, àmọ́ inú mi dùn bí àwọn Ajẹ́rìí ṣe ń mú kí ara tù wọ́n." Humphrey Osagiede sá kúrò ní Nàìjíríà, ó gba Libya já sí Ítálì lọ́dún .
Ẹlẹ́rìí Jèhófà ni báyìí, ìlú Palermo ní Ítálì ló sì ń gbé.
Ọdún  ni Humphrey Osagiede tó jẹ́ ọmọ Nàìjíríà dé sí àgọ́ náà, ó sì bẹ̀rẹ̀ sí í kẹ́kọ̀ọ́ Bíbélì lọ́dọ̀ àwọn Ajẹ́rìí, nígbà tó di November ,  òun náà di Ẹlẹ́rìí Jèhófà.
Ó sọ pé: “Bíbélì ti tún ayé mi ṣe, tẹ́lẹ̀, mo máa ń ṣe ìṣekúṣe, mo sì máa ń lo ògùn olóró.
Àmọ́ nígbà táwọn Ẹlẹ́rìí Jèhófà fi Bíbélì ràn mí lọ́wọ́, mo fi àwọn ìwà pálapàla yẹn sílẹ̀.
Mo tún dúpẹ́ lọ́wọ́ àwọn tó ń bójú tó àwọn tó ń wá ìsádi ní ìlú Mineo fún bí wọ́n ṣe ṣètò mọ́tò tó ń gbé wa lọ sí ìpàdé àwọn Ẹlẹ́rìí Jèhófà." Ní báyìí, Osagiede ń gbé ní ìlú Palermo lórílẹ̀-èdè Ítálì, ibẹ̀ ló sì ti ń ṣiṣẹ́, yàtọ̀ síyẹn, ó tún ń fi Bíbélì ran àwọn míì lọ́wọ́ káyé wọn lè dáa, títí kan àwọn tó wá ibi ìsádi.
Christian Di Blasio, tó jẹ́ agbẹnusọ fáwa Ẹlẹ́rìí Jèhófà ní Ítálì sọ pé: “Ohun tó jẹ wá lógún jù ni báa ṣe máa ran àwọn èèyàn lọ́wọ́ láti lóye ohun tó wà nínú Bíbélì.
À ń ṣiṣẹ́ pẹ̀lú àwọn tó ń bójú tó àwọn tó wá ibi ìsádi, èyí sì ti mú kó ṣeé ṣe fáwọn tó wá ìsádi wá síbí láti kẹ́kọ̀ọ́ Bíbélì, kí wọ́n lè sún mọ́ Ọlọ́run, kí ayé wọn sì dáa." Agbẹnusọ fún Àwa Ẹlẹ́rìí Jèhófà: Oríléeṣẹ́: David A.
Semonian, Ọ́fíìsì Agbéròyìnjáde, +--- Ítálì: Christian Di Blasio, +--
Ayẹyẹ Ìrántí Ọdún Tá A Dá Àwọn Ẹlẹ́wọ̀n Sílẹ̀ ní Ọgbà Ẹ̀wọ̀n Brandenburg—Ọ̀rọ̀ Àwọn Ẹlẹ́rìí Jèhófà Ló Dá Lé Lọ́dún Yìí ÌLÚ SELTERS, lórílẹ̀-èdè Jámánì—Ọ̀rọ̀ àwọn Ẹlẹ́rìí Jèhófà ni wọ́n sọ jù níbi ayẹyẹ ìkọkànléláàádọ́rin [] tó wáyé ní April ,  láti fi rántí ọdún tí wọ́n dá àwọn ẹlẹ́wọ̀n sílẹ̀ ní Ọgbà Ẹ̀wọ̀n Brandenburg-Görden.
Daniela Trochowski, tó jẹ́ Aṣojú Ìjọba lórí ọ̀rọ̀ Ìnáwó ní Brandenburg sọ̀rọ̀ níbi ayẹyẹ náà.
Iléeṣẹ́ Brandenburg Memorials Foundation (ìyẹn, Stiftung Brandenburgische Gedenkstätten) ló ṣe onígbọ̀wọ́ ayẹyẹ yìí.
Ìsàlẹ̀ nínú Ọgbà Ẹ̀wọ̀n Brandenburg an der Havel (tí àwòrán rẹ̀ wà lókè yìí) ni wọ́n ti ṣe é, nǹkan bíi àádọ́rùn-ún [] kìlómítà ni ọgbà ẹ̀wọ̀n náà wà sí ìwọ̀ oòrùn ìlú Berlin.
Àwọn tó wá síbi ayẹyẹ náà lé ní igba [].
Daniela Trochowski, tó jẹ́ Aṣojú Ìjọba lórí ọ̀rọ̀ Ìnáwó ní Brandenburg sọ̀rọ̀ níbẹ̀.
Ó sọ pé: “Wọ́n fìyà ikú jẹ àwọn Ẹlẹ́rìí Jèhófà níbí . . .
torí pé wọn ò ‘Kókìkí Hitler’ torí ó ta ko ẹ̀sìn wọn láti ṣe bẹ́ẹ̀, torí pé wọn ò lọ́wọ́ nínú àwọn ayẹyẹ orílẹ̀-èdè, wọ́n sì kọ̀ láti ṣiṣẹ́ ológun." Sigurd Speidel wà lára àwọn Ẹlẹ́rìí tí àwọn ọmọ ogun Násì pa ní ọgbà ẹ̀wọ̀n Brandenburg-Görden.
Nígbà ayé ìjọba Násì, Adolf Hitler tó jẹ́ ààrẹ orílẹ̀-èdè Jámánì nígbà yẹn sọ pé ‘ìran tó yẹ kó pa run’ làwọn Ẹlẹ́rìí Jèhófà.
Nínú èèyàn tó fẹ́rẹ̀ẹ́ tó ẹgbẹ̀rún méjì [,] tí wọ́n pa ní Ọgbà Ẹ̀wọ̀n Brandenburg-Görden (bí wọ́n ṣe ń pè é nígbà ayé ìjọba Násì) láàárín ọdún  sí , mẹ́tàdínláàádóje [] nínú wọn ni Ẹlẹ́rìí Jèhófà, àwọn ni àwùjọ tó pọ̀ jù tí wọ́n pa níbẹ̀.
Níbi ayẹyẹ tí wọ́n ṣe ní April  yẹn, Jochen Feßenbecker, tó jẹ́ aṣojú ẹ̀ka ọ́fíìsì àwọn Ẹlẹ́rìí Jèhófà lórílẹ̀-èdè Jámánì fọ̀rọ̀ wá Ọ̀gbẹ́ni Werner Speidel lẹ́nu wò.
Ọ̀gbẹ́ni Speidel sọ pé Sigurd ẹ̀gbọ́n òun wà lára àwọn Ẹlẹ́rìí tí wọ́n pa ní Ọgbà Ẹ̀wọ̀n Brandenburg-Görden.
Ọmọ ọdún mọ́kàndínlógún [] ni Sigurd nígbà tí ilé ẹjọ́ àwọn ológun rán an lọ sẹ́wọ̀n.
Kò pé oṣù mẹ́ta lẹ́yìn ìgbà yẹn, ní January, tí wọ́n fi bẹ́ ẹ lórí.
Nígbà tí Ọ̀gbẹ́ni Feßenbecker ń fọ̀rọ̀ wá Ọ̀gbẹ́ni Speidel lẹ́nu wò, ó ka lẹ́tà ìdágbére tí Sigurd kọ ní wákàtí mélòó kan kí wọ́n tó pa á.
Ọ̀gbẹ́ni Speidel sọ bó ṣe rí lára ìdílé wọn nígbà tí wọ́n ń ka ọ̀rọ̀ tí Sigurd fi dágbére fún wọn, ó ní: “Ìbẹ̀rù ò bò wá bá a ṣe ń ka lẹ́tà yìí.
Kàkà tá a fi máa bẹ̀rù, ṣe ni inú wa ń dùn sí Sigurd pé kò yẹ ìgbàgbọ́ rẹ̀ títí dójú ikú." Lẹ́tà ìdágbére tí Sigurd Speidel kọ sí ìdílé rẹ̀ rèé.
Ohun tó kọ sí ibi tó funfun lókè yẹn nìyí: “Gbogbo nǹkan ni mo ti fara dà, mi ò sì bọ́hùn rárá, ṣe ni mo dúró digbí bí ògiri." Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, ---Jámánì: Wolfram Slupina, ---
Àwa Ẹlẹ́rìí Ti Bẹ̀rẹ̀ Sí Í Ta Àwọn Ilé àti Ilẹ̀ Wa Tó Wà ní Brooklyn ÌLÚ NEW YORK—Àwa Ẹlẹ́rìí Jèhófà ń ta àwọn ilé àti ilẹ̀ wa kan nílùú Dumbo àti Brooklyn Heights ní Brooklyn, ìpínlẹ̀ New York.
Wìtìwìtì láwọn èèyàn ń du àti rà á.
A fẹ́ ta ilẹ̀ wa kan tó wà ní  Jay Street, ilẹ̀ yìí wà lára àwọn ilẹ̀ tá ò tíì kọ́lé sí tó fẹ̀ jù nílùú Brooklyn.
A tún fẹ́ ta ilé alájà mẹ́wàá kan tó wà ní  Columbia Heights.
Bákan náà a tún fẹ́ ta orílé-iṣẹ́ tá à ń lò báyìí, èyí tó wà ní  Columbia Heights.
Ọ̀tọ̀ọ̀tọ̀ la fẹ́ ta àwọn dúkìá yìí, a sì ti ṣètò pé kí Watchtower Real Estate Office bá wa tà á.
Richard Devine, tó jẹ́ agbẹnusọ àwa Ẹlẹ́rìí Jèhófà sọ nípa ilẹ̀ tó fẹ̀ gan-an tá a sọ pé ó wà ní  Jay Street yẹn pé: “Ilẹ̀ yìí fẹ̀ dé àwọn odi ìlú tó wà lágbègbè ìlú Dumbo ó sì wà ní ipò to dáa." Ilẹ̀ tó wà ní  Jay Street wà ní ìsàlẹ̀ afárá Manhattan ní tòsí ìlú Dumbo.
Ibì kan táwọn èèyàn máa ń ṣeré lọ ní àgbègbè Brooklyn Heights Historic District tọ́pọ̀ èèyàn fẹ́ràn ni ilé alájà mẹ́wàá tó wà ní  Columbia Heights wà.
Ọ̀gbẹ́ni Devine sọ pé:  “Ilé àwòṣífìlà ni.
Téèyàn bá wà nínú ilé yìí, á máa rí àwọn ohun tó rẹwà bí afárá Brooklyn, ère tí wọ́n fi ń dá ìlú New York mọ̀, àtàwọn ilé gíga Lower Manhattan." Ilé tó wà ní  Columbia Heights wà ní àdúgbò Brooklyn Heights.
Ọjọ́ ti pẹ́ tí oríléeṣẹ́ wa ti wà ní / Columbia Heights, ọ̀pọ̀ àwọn tó ń gbé nílùú New York sì ti mọ̀ ọ́n mọ́ àmì Ilé ìṣọ́ àti aago tó wà níbẹ̀.
Pẹ̀lú bí ilé yìí ṣe ga tó, to sì fẹ̀ gan-an, síbẹ̀ kò dí èèyàn lọ́wọ́ láti rí afára Brooklyn lọ́ọ̀ọ́kán.
Ọ̀gbẹ́ni Devine tún sọ pé, “Bá a ṣe ń ta àwọn dúkìá yìí, ohun tó kàn ni ká kó lọ sí oríléeṣẹ́ wa tó wà ní Warwick nílùú New York." Láti mọ púpọ̀ sí i nípa àwọn ilé àti ilẹ̀ tá a fẹ́ tà yìí, jọ̀ọ́ lọ sórí ìkànnì www.WatchtowerBrooklynRealEstate.com.
Tó o bá fẹ́, o lè rí àwọn ìfọ̀rọ̀wánilẹ́nuwò àtàwọn fọ́tò gbà látọwọ́ Ọ́fíìsì Agbéròyìnjáde.
Agbẹnusọ fún Àwa Ẹlẹ́rìí Jèhófà: David A.
Semonian, Ọ́fíìsì Agbéròyìnjáde,, tel.
Ilé Ẹjọ́ Ní Kí ìjọba Austria San Owó Máà-Bínú fún Àwọn Ẹlẹ́rìí Jèhófà NÍ September , ọdún , Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù tó wà ní ìlú Strasbourg, ní orílẹ̀-èdè Faransé dájọ́ pé ìjọba Austria jẹ̀bi ẹ̀sùn tí wọ́n fi kàn án pé ó ṣe ẹ̀tanú sí àwọn Ẹlẹ́rìí Jèhófà.
Ilé ẹjọ́ yìí wá pàṣẹ pé kí ìjọba náà san owó tó fẹ́rẹ̀ẹ́ tó ẹgbẹ̀rún mẹ́tàlá owó yúrò tí àwọn Ẹlẹ́rìí Jèhófà fi ṣe ẹjọ́ náà, èyí fẹ́rẹ̀ẹ́ tó mílíọ̀nù méjì ààbọ̀ náírà (₦,,).
Ohun tó ṣẹlẹ̀ ni pé ní ọdún , àwọn òjíṣẹ́ méjì tó jẹ́ Ẹlẹ́rìí Jèhófà láti ilẹ̀ Philippines wá sí ilẹ̀ Austria kí wọ́n lè bẹ àwọn Ẹlẹ́rìí tó ń sọ èdè Tagalog wò, àmọ́ ìjọba ilẹ̀ Austria sọ pé wọn kò lè dúró ní ìlú àwọn.
Ṣáájú èyí, ìjọba yìí ti pàṣẹ pé kí àwọn Ẹlẹ́rìí san owó orí torí àwọn ọrẹ tí wọ́n gbà fún ẹ̀sìn wọn ní ọdún .
Ohun tó jẹ́ kí ìjọba lè ṣe àwọn nǹkan tí wọ́n ṣe yìí ni pé kàkà kí wọ́n ka àwọn Ẹlẹ́rìí Jèhófà sí “ẹ̀sìn tó fìdí múlẹ̀," “ẹ̀sìn yẹpẹrẹ" ni wọ́n kà wọ́n sí, èyí túmọ̀ sí pé wọ́n rẹlẹ̀ lábẹ́ òfin.
Èyí mú kí wọ́n máa fi àwọn àǹfààní kan tí wọ́n ń fún àwọn ẹ̀sìn míì tó ti fìdí múlẹ̀ du àwọn Ẹlẹ́rìí.
Èyí ni ìgbà kẹfà tí Ilé Ẹjọ́ yìí dá ìjọba Austria lẹ́bi tí wọ́n sì dá àwọn Ẹlẹ́rìí Jèhófà láre, ó sì tún fẹsẹ̀ ẹjọ́ kan tí wọ́n dá ní ọdún  múlẹ̀.
Nígbà yẹn, Ilé Ẹjọ́ sọ pé ó ti yẹ kí ìjọba Austria ka àwọn Ẹlẹ́rìí sí “ẹ̀sìn tó fìdí múlẹ̀ tipẹ́tipẹ́" torí pé “ó pẹ́ tí gbogbo ayé ti mọ̀ wọ́n" àti pé “ó pẹ́ tí wọ́n ti wà" ní ilẹ̀ Austria.
Àwọn Ẹlẹ́rìí retí pé ẹjọ́ tí wọ́n ṣẹ̀ṣẹ̀ jàre rẹ̀ ní Ilé Ẹjọ́ Yúróòpù yìí ò ní jẹ́ kí wọ́n máa tẹ ẹ̀tọ́ àwọn lójú mọ́, á sì dáwọ́ ẹ̀tanú tí wọ́n ń ṣe sí ẹ̀sìn dúró.
Èyí á ṣàǹfààní fún àwọn Ẹlẹ́rìí Jèhófà kárí  ayé àti fún gbogbo àwọn èèyàn tó ń gbé ní àwọn ilẹ̀ tó jẹ́ ara Ìgbìmọ̀ Ilẹ̀ Yúróòpù.
Media Contacts: J.
Brown, Office of Public Information, tel.
+ Austria: Johann Zimmermann, tel.
Omi àti Yẹ̀pẹ̀ Ya ní New Caledonia Ní November , òjò ńlá kan bẹ̀rẹ̀ sí í rọ̀ ní ìlà oòrùn etí òkun lórílẹ̀-èdè New Caledonia, ìròyìn tá a sì gbọ́ ni pé láàárín wákàtí méjìlá [], omi òjò tó rọ̀ ti fẹ́rẹ̀ẹ́ ga tó ẹsẹ̀ bàtà méjì.
Ìgbà àkọ́kọ́ tí òjò máa le tó báyìí lágbègbè náà nìyí.
Òjò yẹn mú kí omi yalé àwọn èèyàn, ó sì mú kí yẹ̀pẹ̀ ya.
Èèyàn márùn-ún ló kú torí ohun tó ṣẹlẹ̀ yìí, wọ́n ṣì ń wá èèyàn mẹ́ta, àwọn mẹ́fà ló sì fara pa.
Ẹlẹ́rìí Jèhófà ni méjì nínú àwọn márùn-ún tí wọ́n rí òkú wọn.
Wọ́n ní ọmọ méjì tó ti dàgbà, àwọn ọmọ méjèèjì sì wà lára àwọn tí wọ́n ṣì ń wá.
Lọ́jọ́ kejì tí àjálù yẹn ṣẹlẹ̀, aṣojú méjì láti ẹ̀ka ọ́fíìsì àwọn Ẹlẹ́rìí Jèhófà lórílẹ̀-èdè New Caledonia dé sí àgbègbè yẹn kí wọ́n lè fún àwọn tí àjálù náà pa lára ní ohun tí wọ́n nílò, kí wọ́n sì fi Bíbélì tù wọ́n nínú.
Àwọn Ẹlẹ́rìí Jèhófà tó lé ní ogójì [] tí wọ́n wà lágbègbè yẹn yọ̀ǹda láti bá àwọn ará wọn tún ilé wọn ṣe, ìyẹn àwọn tí omi ya ilé wọn.
Láti oríléeṣẹ́ wa ní New York ni Ìgbìmọ̀ Olùdarí àwa Ẹlẹ́rìí Jèhófà ti ń ṣètò bá a ṣe ń ṣèrànwọ́ fáwọn tí àjálù dé bá, wọ́n ń lo owó táwọn èèyàn fi ń ṣètọrẹ fún iṣẹ́ ìwàásù táwa Ẹlẹ́rìí Jèhófà ń ṣe kárí ayé.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- New Caledonia: Jean-Pierre Francine, +---
Àwọn Ẹlẹ́rìí Jèhófà Fẹ́ Ta Ilé  Columbia Heights Ọ̀pọ̀ ọdún ni òtẹ́ẹ̀lì tó rẹwà tí wọ́n ń pè ní Hotel Margaret fi jẹ́ ilé tó ga jù ní Brooklyn.
ÌLÚ NEW YORK—Ní Wednesday, October , , àwọn Ẹlẹ́rìí Jèhófà kéde pé àwọn fẹ́ ta ilé àwọn tó wà ní  Columbia Heights ní Brooklyn, nílùú New York.
Ilé gbígbé alájà mọ́kànlá [] ni ilé yìí.
Èèyàn á máa rí odò East River àti àwọn ilé gogoro Manhattan dáadáa láti ibẹ̀, ìkángun apá àríwá àdúgbò Brooklyn Heights tó rẹwà, tó sì jẹ́ ibi pàtàkì nínú ìtàn ìlú náà ni ilé yìí wà.
Wọ́n ṣe ilé  Columbia Heights kó rí bí wọ́n ṣe kọ́ òtẹ́ẹ̀lì tó wà níbẹ̀ tẹ́lẹ̀, bí àpẹẹrẹ, wọ́n fi bàbà tẹ́ ara ilé náà, wọ́n fi amọ̀ pupa dárà sí ìta rẹ̀, àwọn fèrèsé rẹ̀ sì yọ igun lóríṣiríṣi.
Ibi tí òtẹ́ẹ̀lì tí wọ́n ń pè ní Hotel Margaret tẹ́lẹ̀ wà ni ilé yìí wà.
Iná ló jó òtẹ́ẹ̀lì náà lọ́dún .
Wọ́n wá gba Ọ̀gbẹ́ni Stanton Eckstut tó jẹ́ ayàwòrán ilé pé kó wá ya àwòrán ilé tuntun tí wọ́n á kọ́ síbẹ̀.
Ọ̀gbẹ́ni yìí yàwòrán ilé náà kó rí bí wọ́n ṣe kọ́ òtẹ́ẹ̀lì tó jóná yẹn, bí àpẹẹrẹ, wọ́n fi bàbà tẹ́ ara òtẹ́ẹ̀lì náà nígbà yẹn, wọ́n fi amọ̀ pupa dárà sí ìta rẹ̀, àwọn fèrèsé rẹ̀ sì yọ igun lóríṣiríṣi.
Lọ́dún , nígbà tí wọ́n ṣì ń kọ́ ilé tuntun yẹn lọ́wọ́, wọ́n tà á fún àwọn Ẹlẹ́rìí Jèhófà, ibẹ̀ sì ni àwọn tó ń ṣiṣẹ́ ní oríléeṣẹ́ wọn ń gbé.
David A.
Semonian, tó jẹ́ agbẹnusọ fún àwọn Ẹlẹ́rìí Jèhófà ní oríléeṣẹ́ wọn sọ pé: “Àti ohun tó lé ní ọgbọ̀n [] ọdún báyìí ni ọ̀pọ̀ nínú àwọn tá a jọ ń ṣiṣẹ́ ti ń pe  Columbia Heights ní ilé wọn.
Bí ilé yìí ṣe rẹwà, tó sì bọ́ síbi tó dáa yìí mú kó jẹ́ ilé to ṣàrà ọ̀tọ̀ fáwọn tó ń gbé ibẹ̀." Yàrá mẹ́tàdínlọ́gọ́rin [] ló wà nínú ilé ńlá yìí, àwọn yàrá kan sì ní àgbàlá kékeré àti òrùlé téèyàn ti lè gbatẹ́gùn.
Ilé náà tún ní ibi ìgbọ́kọ̀sí tó lè gba ọgbọ̀n [] mọ́tò, ọ̀nà Orange Street sì ni àwọn tó ń gbébẹ̀ máa ń gbà wọlé.
Ọ̀gbẹ́ni Semonian sọ pé: “A ti ń kó kúrò lọ sí oríléeṣẹ́ wa ní Warwick, nílùú New York, a sì ti bẹ̀rẹ̀ iṣẹ́ níbẹ̀ láti September , .
Ilé  Columbia Heights tá a fẹ́ tà yìí ni ìgbésẹ̀ tó kàn tá a fẹ́ gbé bá a ṣe ń kó lọ." Agbẹnusọ fún Àwa Ẹlẹ́rìí Jèhófà: David A.
Semonian, Ọ́fíìsì Agbéròyìnjáde, ---
Ilé Ẹjọ́ Gíga Jù Lọ ní Rọ́ṣíà Bẹ̀rẹ̀ Sí Í Gbọ́ Ẹjọ́ Pàtàkì Kan—Ẹjọ́ Àwọn Ẹlẹ́rìí Jèhófà NEW YORK—Òní ni Ilé Ẹjọ́ Gíga Jù Lọ lórílẹ̀-èdè Rọ́ṣíà bẹ̀rẹ̀ ìgbẹ́jọ́ kan tó dá lórí ẹ̀sùn tí Ilé Iṣẹ́ Ètò Ìdájọ́ fi kan Ẹ̀ka Ọ́fíìsì Tó Ń Bójú Tó Iṣẹ́ Àwọn Ẹlẹ́rìí Jèhófà lórílẹ̀-èdè Rọ́ṣíà.
Ilé Iṣẹ́ Ètò Ìdájọ́ sọ pé kí ìjọba ti ẹ̀ka ọ́fíìsì náà pa.
Lẹ́yìn tí Ilé Ẹjọ́ gbọ́ ẹjọ́ náà dé àyè kan, wọ́n sún un di Thursday, April , , ní aago méjì ọ̀sán.
March ,  làwọn Ẹlẹ́rìí Jèhófà gbé ẹjọ́ náà lọ sí Ilé Ẹjọ́ Gíga Jù Lọ, pé àwọn ò fara mọ́ ohun tí Ilé Iṣẹ́ Ètò Ìdájọ́ sọ.
Àmọ́ lónìí, kó tó di pé Ilé Ẹjọ́ sún ìgbẹ́jọ́ náà, Ilé Ẹjọ́ ti kọ́kọ́ sọ pé àwọn ò gba ohun táwọn Ẹlẹ́rìí Jèhófà sọ.
Wọn ò tún jẹ́ káwọn ọ̀jọ̀gbọ́n jẹ́rìí sí i pé ó ní ohun tí Ilé Iṣẹ́ Ètò Ìdájọ́ ní lọ́kàn tí wọ́n fi fẹ̀sùn yìí kan àwọn Ẹlẹ́rìí Jèhófà.
Wọn ò sì tún jẹ́ káwọn míì tọ́rọ̀ ṣojú wọn jẹ́rìí sí i, àwọn tó rí i pé ṣe ni àwọn aláṣẹ lọ́ ẹ̀sùn irọ́ mọ́ àwọn Ẹlẹ́rìí Jèhófà lẹ́sẹ̀.
Ọ̀rọ̀ yìí ti kúrò ní kékeré, torí kárí ayé làwọn oníròyìn ti gbé e, kódà, àpilẹ̀kọ kan jáde nínú ìwé ìròyìn Time lórí ìkànnì ní April  (àkòrí rẹ̀ ni “Russian Supreme Court Considers Outlawing Jehovah’s Witness Worship").
Nígbà tó sì di April , àpilẹ̀kọ míì jáde lójú ìwé àkọ́kọ́ nínú ìwé ìròyìn The New York Times (àkòrí rẹ̀ ni “Pacifist, Christian and Threatened by Russian Ban as ‘Extremist’").
David A.
Semonian, tó jẹ́ agbẹnusọ àwọn Ẹlẹ́rìí Jèhófà ní oríléeṣẹ́ wọn ní New York sọ pé: “À ń retí pé kí Ilé Ẹjọ́ Gíga Jù Lọ ní Rọ́ṣíà gbèjà ẹ̀tọ́ táwọn ará wa ní lábẹ́ òfin ní Rọ́ṣíà, kí wọ́n lè lómìnira láti máa sin Ọlọ́run ní àlàáfíà.
Ọ̀pọ̀ èèyàn kárí ayé ló ń fara balẹ̀ wo ibi tọ́rọ̀ yìí ń lọ, tí wọ́n sì ń retí ohun tí ìjọba orílẹ̀-èdè Rọ́ṣíà máa ṣe, bóyá wọ́n á gbèjà àwọn ọmọ ilẹ̀ wọn tó jẹ́ Ẹlẹ́rìí Jèhófà, tí wọn kì í rúfin ìlú." Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Rọ́ṣíà: Yaroslav Sivulskiy, +---
Àwa Ẹlẹ́rìí Jèhófà Ń Pe Gbogbo Èèyàn Kárí Ayé sí Ìrántí Ikú Kristi Tá A Máa Ń Ṣe Lọ́dọọdún A máa sọ àsọyé kan tó dá lórí Bíbélì níbi Ìrántí Ikú Kristi náà.
NEW YORK—Ní Saturday, February , àwa Ẹlẹ́rìí Jèhófà máa bẹ̀rẹ̀ sí í pé gbogbo èèyàn sí ìṣẹ̀lẹ̀ kan tá a kà sí pàtàkì jù lọ nínú ọdún, ìyẹn ni Ìrántí Ikú Kristi, tó máa wáyé ní March .
David A.
Semonian, tó jẹ́ agbẹnusọ fún àwa Ẹlẹ́rìí Jèhófà ní orílé-iṣẹ́ wa ní New York, sọ pé: “Ìrántí Ikú Kristi yìí máa ní àsọyé kan tó ṣàlàyé bí ikú tí Jésù kú ní nǹkan bí ẹgbẹ̀rún méjì ọdún sẹ́yìn ṣe ṣàǹfààní fún wa lóde òní, tó sì fún wa nírètí nípa ọjọ́ ọ̀la.
Gbogbo èèyàn la pè síbi ìṣẹ̀lẹ̀ pàtàkì yìí, kí wọ́n lè wá jàǹfààní nínú ẹ̀kọ́ Ọ̀rọ̀ Ọlọ́run tá a máa gbádùn níbẹ̀." Ní gbogbo àsìkò náà, nǹkan bíi mílíọ̀nù mẹ́jọ àwa Ẹlẹ́rìí Jèhófà kárí ayé ló máa dìídì lọ sí ilé àwọn aládùúgbò wa láti pè wọ́n wá sí ìpàdé pàtàkì yìí.
Lọ́dún tó kọjá, nǹkan bí ogún mílíọ̀nù èèyàn ló wá sí Ìrántí Ikú Kristi.
Agbẹnusọ fún Àwa Ẹlẹ́rìí Jèhófà: David A.
Semonian, Ọ́fíìsì Agbéròyìnjáde, tẹlifóònù +
Àwọn Ẹlẹ́rìí Jèhófà Sọ Tẹnu Wọn ní Ọjọ́ kẹta tí Ilé Ẹjọ́ Gíga Jù Lọ ní Rọ́ṣíà Ń Gbọ́ Ẹjọ́ Wọn NEW YORK—Ọjọ́ kẹta tí Ilé Ẹjọ́ Gíga Jù Lọ ní Rọ́ṣíà ń gbọ́ ẹjọ́ àwọn Ẹlẹ́rìí Jèhófà ti dópin, Ilé Ẹjọ́ sì ti sún un di Wednesday, April , , ní aago mẹ́wàá àárọ̀.
Níbi ìgbẹ́jọ́ tòní, Ilé Ẹjọ́ gbọ́rọ̀ lẹ́nu Ẹlẹ́rìí Jèhófà mẹ́rin.
Wọ́n mẹ́nu ba àwọn kókó pàtàkì láti fi hàn pé ohun tí Ilé Iṣẹ́ Ètò Ìdájọ́ sọ pé kí ìjọba gbẹ́sẹ̀ lé Ẹ̀ka Ọ́fíìsì Tó Ń Bójú Tó Iṣẹ́ Àwọn Ẹlẹ́rìí Jèhófà, kí wọ́n sì fòfin de iṣẹ́ wọn kò tọ́.
Adájọ́ dojú oríṣiríṣi ìbéèrè kọ Ilé Iṣẹ́ Ètò Ìdájọ́, ó ní kí wọ́n mú ẹ̀rí wá pé agbawèrèmẹ́sìn làwọn Ẹlẹ́rìí Jèhófà lóòótọ́, àti pé ìwé agbawèrèmẹ́sìn ni wọ́n ń pín fáwọn èèyàn.
Àmọ́ Ilé Iṣẹ́ Ètò Ìdájọ́ ò rí nǹkan kan sọ.
Vasiliy Kalin, tó jẹ́ ọ̀kan lára ìgbìmọ̀ tó ń bójú tó Ẹ̀ka Ọ́fíìsì Àwọn Ẹlẹ́rìí Jèhófà ní Rọ́ṣíà, sọ fún Ilé Ẹjọ́ pé: “Mo fẹ́ kí Ilé Iṣẹ́ Ètò Ìdájọ́ mọ̀ pé àwọn èèyàn tó fẹ́ yín fẹ́re làwọn Ẹlẹ́rìí Jèhófà tẹ́ ẹ fẹ́ fòfin dè yìí, á sì dùn wọ́n gan-an tẹ́ ẹ bá ṣe bẹ́ẹ̀ torí pé wọn ò ro ibi rò yín." Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Rọ́ṣíà: Yaroslav Sivulskiy, +---
Àwọn Ẹlẹ́rìí Ṣèrànwọ́ Fáwọn Tó Fojú Winá Jàǹbá Omíyalé ní Àǹgólà Gbọ̀ngàn Ìjọba àwa Ẹlẹ́rìí Jèhófà ní Lobito tí ẹrọ̀fọ̀ tó ga tó àádọ́rin sẹ̀ǹtímítà rọ́ sínú rẹ̀.
LUANDA, Àǹgólà—Àgbáàràgbá òjò tó bẹ̀rẹ̀ ní March ,  ṣokùnfa omíyalé tó gbẹ̀mí èèyàn márùnlélọ́gọ́rin [], tó sì ba ilé mọ́kàndínlọ́gọ́fà [] jẹ́ ní agbègbè Benguela.
Nǹkan bí ẹ̀ẹ́dẹ́gbẹ̀ta [] kìlómítà ni agbègbè yìí fi jìnnà sí olú ìlú Luanda.
Ẹ̀ka ọ́fíísì àwa Ẹlẹ́rìí Jèhófà tó wà ní Àǹgólà sọ pé kò sí Ẹlẹ́rìí kankan tó kú nínú ìṣẹ̀lẹ̀ náà, àmọ́ ilé mọ́kànlá tó jẹ́ tàwọn Ẹlẹ́rìí ni jàǹbá náà bà jẹ́.
Àgbàrá náà ba Gbọ̀ngàn Ìjọba, ìyẹn ilé ìjọsìn àwa Ẹlẹ́rìí Jèhófà tó wà ní Lobito jẹ́.
Láàárọ̀ ọjọ́ tó tẹ̀ lé ìṣẹ̀lẹ̀ náà, àwa Ẹlẹ́rìí ṣètò ìgbìmọ̀ kan tó ń ṣèrànwọ́ nígbà àjálù láti ṣàyẹ̀wò gbogbo ohun tó bà jẹ́, kí wọ́n sì ṣètò bí wọ́n á ṣe ṣèrànwọ́ fáwọn tí àjálù náà bá.
Àwọn Ẹlẹ́rìí Jèhófà pèsè ìrànwọ́ fáwọn arákùnrin wọn tó wà lágbègbè yìí àtàwọn tí kì í ṣe Ẹlẹ́rìí Jèhófà.
Ní Gbọ̀ngàn Ìjọba tó wà ní Lobito, àwọn tó yọ̀ǹda ara wọn ṣiṣẹ́ kára láti gbá ẹrọ̀fọ̀ tó ga tó àádọ́rin [] sẹ̀ǹtímítà síta.
Wọ́n tún ṣe àwọn àtúnṣe míì lásìkò tó fi mú kó ṣeé ṣe láti ṣe ọ̀kan lára àwọn ìpàdé àkànṣe tí wọ́n ṣètò ní òpin ọ̀sẹ̀ tó tẹ̀ lé àjálù náà.
Àwọn aṣojú láti ẹ̀ka ọ́fíìsì àwa Ẹlẹ́rìí Jèhófà ní Àǹgólà rìnrìn àjò láti Luanda fún ìpàdé náà, wọ́n tu àwọn ará nínú, wọ́n sì fún wọn níṣìírí.
Àwọn Ẹlẹ́rìí tó wà ládùúgbò náà ṣàtúnṣe Gbọ̀ngàn Ìjọba kan tó bà jẹ́ ní Lobito.
Todd Peckham tó jẹ́ agbẹnusọ fún àwa Ẹlẹ́rìí Jèhófà ní Àǹgólà sọ pé: “À ń kẹ́dùn pẹ̀lú àwọn ti àjálù omíyalé yìí bá.
Ẹ̀ka ọ́fíìsì wa tó wà ní Àǹgólà yóò ṣì máa bójú tó ètò ìrànwọ́ fáwọn tí àjálù bá, wọ́n á sì máa ṣètìlẹyìn fáwọn tó wà lágbègbè náà." Agbẹnusọ fún Àwa Ẹlẹ́rìí Jèhófà: Oríléeṣẹ́: J. R. Brown, Ọ́fíìsì Agbéròyìnjáde, tẹlifóònù + Àǹgólà: Todd Peckham, tẹlifóònù +
Ọkọ̀ Ojú Irin Ṣubú ní Kamẹrúùnù, Ó sì Pa Àwọn Èèyàn Láàárọ̀ ọjọ́ Friday, October , , ọkọ̀ ojú irin kan tó ń gbé àwọn èèyàn lọ sílùú Douala, tó wà létíkun kan lórílẹ̀-èdè Kamẹrúùnù, ṣubú lójú ọ̀nà ní tòsí ìlú Eseka.
Nǹkan bí ọgọ́fà [] kìlómítà sílùú Yaoundé, tó jẹ́ olú-ìlú Kamẹrúùnù ni jàǹbá yìí ti ṣẹlẹ̀.
Àwọn tó ṣèṣe níbẹ̀ lé ní ọgọ́rùn-ún mẹ́fà [], àwọn tó sì lé ní àádọ́rin [] ló kú.
Mẹ́rìndínlógún [] ni àwọn Ẹlẹ́rìí Jèhófà tó ṣèṣe.
Ẹlẹ́rìí Jèhófà kan sì kú nínú jàǹbá náà, ẹni ọdún márùndínláàádọ́rin [] ni, alàgbà sì ni nínú ìjọ kan nílùú Douala.
Ó bà wá nínú jẹ́ pé ìṣẹ̀lẹ̀ yìí mú ẹ̀mí ọ̀kan nínú àwọn ará wa lọ, ohun tó sì ṣẹlẹ̀ sí gbogbo àwọn tí àjálù yìí dé bá àtàwọn mọ̀lẹ́bí wọn dùn wá gan-an.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, --- Kamẹrúùnù: Gilles Mba, --
Ìfọ̀rọ̀wánilẹ́nuwò Ọ̀jọ̀gbọ́n Antonio D. Pinna, M.D.
Dókítà Pinna jẹ́ Ọ̀jọ̀gbọ́n nínú iṣẹ́ abẹ àti pípààrọ̀ ẹ̀yà ara ní University of Bologna, ní Ítálì.
Ó tún jẹ́ ọ̀gá àgbà gbogbo àwọn tó ń ṣiṣẹ́ abẹ ní ẹ̀ka iṣẹ́ abẹ àti pípààrọ̀ ẹ̀yà ara ní Policlinico S. Orsola-Malpighi nílùú Bologna.
Ó tún ń ṣiṣẹ́ ní Digestive Disease Institute tó wà ní Cleveland Clinic Abu Dhabi, níbi tó ti máa ń fi iṣẹ́ abẹ tọ́jú àrùn jẹjẹrẹ inú ẹ̀dọ̀, tó sì máa ń pààrọ̀ ẹ̀yà àra tó ti daṣẹ́ sílẹ̀.
Máà bínú, ètò tó o fi ń wo fídíò kò ṣiṣẹ́.
Wa Fídíò Yìí Jáde
Àwọn Ẹlẹ́rìí Ṣèrànwọ́ Gan-an Lẹ́yìn Tí Ìjì Líle Hurricane Matthew Jà Àwọn Ẹlẹ́rìí Jèhófà ń ṣèrànwọ́ fáwọn ará wọn àtàwọn míì tó ń gbé níbi tí ìjì líle kan tí wọ́n ń pè ní Hurricane Matthew ti ṣọṣẹ́.
Níbẹ̀rẹ̀ oṣù October, ọdún , ìjì yìí jà lórílẹ̀-èdè Bahamas, àgbègbè Caribbean àti gúúsù ìlà oòrùn orílẹ̀-èdè Amẹ́ríkà.
Nǹkan bí ìdajì nínú ẹgbẹ̀rún kan ó lé ọgọ́rùn-ún mẹ́rin [,] àwọn Ẹlẹ́rìí Jèhófà lórílẹ̀-èdè Bahamas ni ìjì náà ṣàkóbá fún.
Àwọn ará wọn kó oúnjẹ, omi àtàwọn nǹkan pàtàkì míì ránṣẹ́ sí ibi méjì lórílẹ̀-èdè náà kí wọ́n lè bójú tó àwọn tí àjálù dé bá.
Lórílẹ̀-èdè Cuba, ilé àwọn Ẹlẹ́rìí mẹ́rìnlélọ́gọ́fà [] ló bà jẹ́, ilé mọ́kànlélọ́gbọ̀n [] ló sì wó wómúwómú.
Àwọn Ẹlẹ́rìí Jèhófà tó lé ní ọgọ́rùn-ún méje [] ni ìjì náà lé kúrò nílé wọn lórílẹ̀-èdè Haiti.
Mẹ́tàléláàádọ́rin [] ni ilé àwọn Ẹlẹ́rìí tó bà jẹ́ pátápátá, ibi ìjọsìn wọn mẹ́rin ló sì pa rẹ́.
Yàtọ̀ síyẹn, ilé tó jẹ́ igba ó lé mẹ́rìnléláàádọ́rin [] ló bà jẹ́, ibi ìjọsìn mẹ́ẹ̀ẹ́dógún [] sì tún bà jẹ́.
Àwọn ará wọn fi oúnjẹ àti oògùn ránṣẹ́ sí àwọn tí àjálù dé bá, wọ́n sì ra àgọ́ fún àwọn tí ò nílé mọ́ kí wọ́n lè máa gbébẹ̀ fúngbà díẹ̀.
Lórílẹ̀-èdè Amẹ́ríkà, ìjì yẹn ba ilé àwọn Ẹlẹ́rìí márùndínláàádóje [] jẹ́.
Ìròyìn tá a gbọ́ fi hàn pé ìṣòro tó le jù tí ìjì náà dá sílẹ̀ ni omíyalé tó ṣẹlẹ̀ torí àwọn odò tó kún àkúnya.
Láti oríléeṣẹ́ wa ni Ìgbìmọ̀ Olùdarí àwa Ẹlẹ́rìí Jèhófà ti ń ṣètò bá a ṣe ń ṣèrànwọ́ fáwọn tí àjálù dé bá, wọ́n ń lo owó táwọn èèyàn fi ń ṣètọrẹ fún iṣẹ́ táwa Ẹlẹ́rìí Jèhófà ń ṣe kárí ayé.
David A.
Semonian tó jẹ́ agbẹnusọ àwa Ẹlẹ́rìí Jèhófà sọ pé: “Bó tiẹ̀ jẹ́ pé kò sí Ẹlẹ́rìí Jèhófà kankan tó kú nínú àjálù tó ṣẹlẹ̀ yìí, àánú àwọn téèyàn wọn bá ìṣẹ̀lẹ̀ yìí lọ ṣe wá gan-an." Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, --- Bahamas: Maxwell Dean, --- Haiti: Daniel Lainé, --
Ìmìtìtì Ilẹ̀ Tó Le Gan-an Wáyé ní New Zealand, Ọ̀pọ̀ Irú Ẹ̀ Ló sì Wáyé Tẹ̀ Léra Lóru ọjọ́ Monday, November , , ìmìtìtì ilẹ̀ tó le gan-an wáyé ní erékùṣù South Island lórílẹ̀-èdè New Zealand.
Ìròyìn tá a kọ́kọ́ gbọ́ ni pé èèyàn méjì ló kú nínú ìṣẹ̀lẹ̀ náà.
Ọ̀pọ̀lọpọ̀ ìgbà ni ilẹ̀ tún mì tìtì lẹ́yìn ti àkọ́kọ́ yẹn, ó sì fẹ́rẹ̀ẹ́ le tó ti àkọ́kọ́.
Ọ̀pọ̀ ilé ló wó, ó ba iná àtàwọn wáyà fóònù jẹ́, ó sì ba ojú ọ̀nà tí mọ́tò àti ọkọ̀ ojú irin ń gbà jẹ́, ó tún ba ẹ̀rọ omi àtàwọn ọ̀pá tí omi ìdọ̀tí ń gbà jẹ́.
Ìròyìn tá a kọ́kọ́ gbọ́ lẹ́nu àwọn alàgbà ìjọ àwọn Ẹlẹ́rìí Jèhófà lórílẹ̀-èdè New Zealand àti ẹ̀ka ọ́fíìsì wọn lórílẹ̀-èdè Ọsirélíà ni pé ìkankan nínú àwọn Ẹlẹ́rìí ò ṣèṣe, ìkankan ò sì kú.
Àwọn Ẹlẹ́rìí ti ṣètò ìgbìmọ̀ tó ń ṣètò ìrànwọ́ nígbà àjálù sílùú Christchurch, tó wà ní nǹkan bíi kìlómítà mọ́kànléláàádọ́rùn-ún [] sí gúúsù ìwọ̀ oòrùn ibi tí ìmìtìtì ilẹ̀ náà ti rinlẹ̀ jù.
Bó tiẹ̀ jẹ́ pé ilé àwọn Ẹlẹ́rìí Jèhófà àtàwọn ibi ìjọsìn wọn ò fi bẹ́ẹ̀ bà jẹ́, ìgbìmọ̀ náà ń sapá láti pèsè ohun táwọn tí àjálù dé bá nílò, wọ́n sì ń fi ọ̀rọ̀ Ọlọ́run tù wọ́n nínú.
Láti oríléeṣẹ́ wa ni New York ni Ìgbìmọ̀ Olùdarí àwa Ẹlẹ́rìí Jèhófà ti ń bójú tó ọ̀rọ̀ yìí.
Àwọn ló máa ń fún ìgbìmọ̀ tó ń ṣètò ìrànwọ́ yìí láṣẹ láti lo owó táwọn èèyàn fi ń ṣètọrẹ fún iṣẹ́ ìwàásù tá à ń ṣe kárí ayé.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, --- Ọsirélíà àti New Zealand: Rodney Spinks, ---
Ìmìtìtì Ilẹ̀ Tó Lágbára Wáyé Nítòsí Ààlà Tó Wà Láàárín Guatemala àti Mẹ́síkò Àwọn Ẹlẹ́rìí Jèhófà ń ṣèrànwọ́ fáwọn tí àjálù ṣẹlẹ̀ sí lórílẹ̀-èdè Guatemala.
Ní Wednesday, June , , ìmìtìtì ilẹ̀ tó lágbára wáyé ní ìwọ̀ oòrùn orílẹ̀-èdè náà, nítòsí ààlà orílẹ̀-èdè Mẹ́síkò.
Ìròyìn tá a ṣẹ̀ṣẹ̀ gbọ́ látọ̀dọ̀ àwọn iléeṣẹ́ ìròyìn ni pé ìmìtìtì ilẹ̀ náà pa, ó kéré tán, èèyàn márùn-ún, ó sì mú kí ilẹ̀ ya káàkiri.
Ìkankan nínú àwọn Ẹlẹ́rìí Jèhófà tó ń gbé láwọn ibi tí àjálù náà ti ṣẹlẹ̀ ò fara pa, wọn ò sì ṣèṣe.
Àmọ́ ibi mọ́kànlá [] tí wọ́n ti ń jọ́sìn àti mẹ́tàdínlógún [] lára àwọn ilé wọn ló bà jẹ́.
Ẹ̀ka ọ́fíìsì àwọn Ẹlẹ́rìí Jèhófà ti Central America, tó wà nílùú Mẹ́síkò, ti ṣètò ìgbìmọ̀ mẹ́ta tó ń ṣètò ìrànwọ́ ní Guatemala kí wọ́n lè mọ ibi tí nǹkan bà jẹ́ dé, kí wọ́n sì rí sí bí nǹkan pàjáwìrì táwọn èèyàn nílò ṣe máa tètè dé ọ̀dọ̀ wọn.
Láti oríléeṣẹ́ wa ni Ìgbìmọ̀ Olùdarí àwa Ẹlẹ́rìí Jèhófà ti ń ṣètò ìrànwọ́ fáwọn tí àjálù ṣẹlẹ̀ sí, wọ́n ń lo owó táwọn èèyàn fi ń ti iṣẹ́ táwa Ẹlẹ́rìí Jèhófà ń ṣe kárí ayé lẹ́yìn.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Mẹ́síkò: Gamaliel Camarillo, +--- Guatemala: Juan Carlos Rodas, +--
Àwa Ẹlẹ́rìí Jèhófà Ta Ilẹ̀ Tó Wà ní  Adams, Ọ̀kan Lára Àwọn Ilẹ̀ Tó Ṣẹ́ Kù sí Àdúgbò Dumbo, ní Brooklyn Ní Tuesday, November , àwa Ẹlẹ́rìí Jèhófà ta ilẹ̀ tó wà ní  Adams Street, ní àdúgbò Dumbo tó jẹ́ ibi pàtàkì ní Brooklyn, nílùú New York.
Ó wà lára àwọn ilẹ̀ tó ṣẹ́ kù sí àdúgbò Dumbo.
Ọdún  la ra ilẹ̀ náà, nígbà tó sì di ọdún , a kọ́ ibì kan tí àá ti máa tún àwọn ọkọ̀ wa ṣe síbẹ̀.
Lọ́dún , a kọ́ ilé míì kún un, ó fẹ́rẹ̀ẹ́ tó ìlọ́po méjì ti tẹ́lẹ̀.
Ní báyìí, ilé tó wà lórí ilẹ̀ náà fẹ̀ díẹ̀ ju ìdajì eékà, ilẹ̀ tó sì ṣẹ́ kù lé ní eékà mẹ́ta.
Òfin fọwọ́ sí i pé ilẹ̀ náà ṣeé lò fún oríṣiríṣi nǹkan, wọ́n lè máa gbé mọ́tò síbẹ̀, ó ṣeé kọ́ ilé gbígbé sí, wọ́n sì lè kọ́ àwọn ṣọ́ọ̀bù tàbí ibi ìtajà síbẹ̀.
Agbẹ́nusọ fún Àwa Ẹlẹ́rìí Jèhófà: David A.
Semonian, Ọ́fíìsì Agbéròyìnjáde, +---
Wọ́n Ṣì Fòfin De Bíbélì Ìtumọ̀ Ayé Tuntun ní Rọ́ṣíà Lónìí, Ilé Ẹjọ́ Leningrad fagi lé ẹjọ́ kòtẹ́milọ́rùn tá a pè lórí ẹjọ́ tí Ilé Ẹjọ́ Ìlú Vyborg dá fún wá lóṣù August, pé àwọn fòfin de Bíbélì Ìwé Mímọ́ ní Ìtumọ̀ Ayé Tuntun lédè Rọ́ṣíà, tí wọ́n sì kéde pé ìwé agbawèrèmẹ́sìn ni.
Ó fẹ́rẹ̀ẹ́ tó ọgbọ̀n () èèyàn tó wà níbi ìgbẹ́jọ́ náà, tó fi mọ́ àwọn aṣojú ìjọba orílẹ̀-èdè Britain, Netherlands, Switzerland àti orílẹ̀-èdè Amẹ́ríkà.
Ọ̀pọ̀ ìgbà lásìkò tí ilé ẹjọ́ ń gbọ́ ẹjọ́ náà ni àwọn agbẹjọ́rò wa fi ẹ̀rí tó ṣe kedere han ilé ẹjọ́ láti fi hàn pé iṣẹ́ tí àwọn ọ̀jọ̀gbọ́n tílé ẹjọ́ yàn pé kí wọn ṣe àyẹ̀wò ṣe kò pójú owó, wọ́n sì tún gbè sápá kan nínú àyẹ̀wò wọn.
Àwọn ọ̀jọ̀gbọ́n tílé ẹjọ́ yàn sọ pé Bíbélì Ìtumọ̀ Ayé Tuntun kì í ṣe Bíbélì, torí kílé ẹjọ́ lè kéde pé ìwé “agbawèrèmẹ́sìn" ni.
Àwọn tó pera wọn ní ọ̀jọ̀gbọ́n yìí sọ pé dandan, Bíbélì Ìtumọ̀ Ayé Tuntun kì í ṣe Bíbélì, torí pé wọn ò kọ ọ́ sínú ẹ̀ pé Bíbélì ni.
Àmọ́, àwọn agbẹjọ́rò wa tọ́ka sí ojú ìwé karùn-ún Bíbélì náà tí wọ́n ṣe jáde lọ́dún  lédè Rọ́ṣíà, níbi tí wọ́n kọ ọ́ sí gbàǹgbà-gbangba pé: “A ṣẹ̀ṣẹ̀ túmọ̀ Bíbélì yìí sí èdè Rọ́ṣíà ni." Àwọn agbẹjọ́rò wa bi àwọn tó pera wọn ní ọ̀jọ̀gbọ́n pé báwo ni wọ́n á ṣe fi ọgọ́rùn-ún mẹ́ta ó dín mẹ́tàlá [] ọjọ́ ṣàyẹ̀wò Bíbélì yìí, síbẹ̀ tí wọn ò rí gbólóhùn yìí tó wà ní ìpínrọ̀ kẹta nínú ọ̀rọ̀ ìṣáájú Bíbélì Ìtumọ̀ Ayé Tuntun.
Nígbà tí wọ́n bi ọ̀kan lára àwọn ọ̀jọ̀gbọ́n tí ilé ẹjọ́ yàn láti ṣe àyẹ̀wò yìí ní ìbéèrè, ṣe ló tún ń ránnu mọ́ ohun tó ti sọ tẹ́lẹ̀ pé a ò lè ka Bíbélì Ìtumọ̀ Ayé Tuntun sí Bíbélì àfi tí “olórí ẹ̀sìn ilẹ̀ náà bá súre fún un" tàbí tí ọ̀rọ̀ inú rẹ̀ bá bá Bíbélì tó ti wà tẹ́lẹ̀ mu gẹ́lẹ́.
Àwọn tó pera wọn ní ọ̀jọ̀gbọ́n ọ̀hún tún sọ pé àwọn ò fara mọ́ bí Bíbélì náà ṣe lo orúkọ Ọlọ́run, ìyẹn Jèhófà, wọ́n sì sọ pé ọ̀rọ̀ inú Bíbélì náà ò bá àwọn ẹ̀kọ́ kan tí ṣọ́ọ̀ṣì fi ń kọ́ni mu.
Àwọn agbẹjọ́rò wa dábàá fún ilé ẹjọ́ pé kí wọ́n yan àwọn míì tó máa tún àyẹ̀wò Bíbélì náà ṣe, àmọ́ adájọ́ ò gba ọ̀rọ̀ wọn wọlé.
Lẹ́yìn tí ilé ẹjọ́ fagi lé ẹjọ́ kòtẹ́milọ́rùn táwọn ará wa pè lónìí, kò sí ibòmíì tí àwọn ará wa lè gbẹ́ ọ̀rọ̀ náà lọ mọ́ lórílẹ̀-èdè Rọ́ṣíà, àfi kí wọ́n gbé e lọ sí Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù.
Ó dá àwọn Ẹlẹ́rìí Jèhófà kárí ayé lójú pé kò sí èèyàn kankan tó lè gbá Ọ̀rọ̀ Ọlọ́run wọlẹ̀, ó sì dá wọn lójú hán-ún hán-ún pé ohun táwọn aláṣẹ rawọ́ lé báyìí kí Ọ̀rọ̀ Ọlọ́run lè kógbá wọlé ò ní yọrí sí rere.—Aísáyà :.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +---
Omíyalé Ṣẹlẹ̀ ní Àárín Gbùngbùn Orílẹ̀-èdè Amẹ́ríkà Lóṣù February ọdún , òjò àrọ̀ọ̀rọ̀dá rọ̀ ní àárín gbùngbùn orílẹ̀-èdè Amẹ́ríkà, yìnyín tó ti dì sì domi.
Èyí mú kí omiyalé ṣẹlẹ̀ lórílẹ̀-èdè náà.
Àwọn ará wa lọ́kùnrin lóbìnrin láwọn ibì kan ní ìpínlẹ̀ Illinois, Indiana, Kentucky, Michigan, Ohio àti Tennessee wà lára ọ̀pọ̀ àwọn tí omi yalé wọn.
Ìròyìn tá a gbọ́ látọ̀dọ̀ Ẹ̀ka Ọ́fíìsì Orílẹ̀-èdè Amẹ́ríkà ni pé ogún [] akéde tí wọ́n wà ní àyíká mẹ́jọ ọ̀tọ̀ọ̀tọ̀ ni ò nílé lórí mọ́.
Ó ṣeni láàánú pé òjò àrọ̀ọ̀rọ̀dá tó rọ̀ kí omi tó bẹ̀rẹ̀ sí í yalé gbẹ̀mí ọ̀kan lára àwọn arábìnrin wa ní Indiana.
Àpapọ̀ ilé àwọn ará wa tó bà jẹ́ jẹ́ mẹ́tàdínlọ́gọ́ta [].
Àwọn alábòójútó àyíká tó wà láwọn àgbègbè yìí ń tu gbogbo àwọn akéde tí àjálù yìí kàn nínú.
A ò dákẹ́ àdúrà lórí gbogbo àwọn ará wa lọ́kùnrin lóbìnrin tí àjálù yìí kàn, a mọ̀ pé Jèhófà máa bójú tó gbogbo àníyàn wọn.​— Pétérù :.
Agbẹnusọ fún Àwa Ẹlẹ́rìí Jèhófà: David A. Semonian, Ọ́fíìsì Agbéróyìnjáde, +---
Àwa Ẹlẹ́rìí Jèhófà Ti Ta Ilé  Columbia Heights, Ibi Táwọn Òṣìṣẹ́ Oríléeṣẹ́ Wa Ń Gbé Tẹ́lẹ̀ ní Brooklyn ÌLÚ NEW YORK—Ní May , , àwa Ẹlẹ́rìí Jèhófà ta ilé  Columbia Heights, tó wà ní àdúgbò Brooklyn Heights Historic District nílùú New York.
Iléeṣẹ́ kan tó ń bá iléeṣẹ́ Clipper Realty ṣiṣẹ́ ni wọ́n tà á fún.
Àtọdún  ni àwọn tó ń ṣiṣẹ́ ní oríléeṣẹ́ àwa Ẹlẹ́rìí Jèhófà ti ń gbé ní ilé yìí.
Àjà mọ́kànlá [] ni ilé yìí ní, ó sì gbalẹ̀ gan-an, ó gbà tó ilẹ̀ éékà mẹ́ta àtààbọ̀.
Ó wà lẹ́gbẹ̀ẹ́ ibi táwọn èèyàn máa ń rìn wá gbafẹ́ ní àdúgbò Brooklyn Heights.
Àgbàlá ilé náà ní ọgbà tó rẹwà, ó tún ní orísun kan tí omi ti ń tú jáde, wọ́n sì ṣe àgbàlá kan sórí òrùlé rẹ̀ lókè pátápátá téèyàn lè máa wo afárá Brooklyn Bridge, odò East River àti àdúgbò Lower Manhattan látibẹ̀.
Ọgbà tó wà ní àgbàlá ilé  Columbia Heights àti orísun omi tó wà níbẹ̀.
David A.
Semonian, tó jẹ́ agbẹnusọ àwa Ẹlẹ́rìí Jèhófà ní oríléeṣẹ́ wa tuntun nílùú Warwick ní New York sọ pé: “Nígbà yẹn, inú wa máa ń dùn tá a bá rí i táwọn tá a jọ ń gbé ládùúgbò, pàápàá àwọn tó ṣẹ̀ṣẹ̀ ní ìdílé, ń kọjá níbi ilé  Columbia Heights yìí, tí wọ́n sì ń sọ pé àwọn fẹ́ràn bó ṣe rẹwà tó, tàbí tí wọ́n bá ń sọ pé àwọn fẹ́ràn orísun tó wà níbẹ̀, tí omi ti ń tú jáde àti ọgbà tó wà ní àgbàlá ilé náà.
Ó lé ní àádọ́ta [] ọdún tá a fi lo ilé yìí, ó sì ti di ibi pàtàkì ní àdúgbò Brooklyn Heights." Agbẹnusọ fún Àwa Ẹlẹ́rìí Jèhófà: David A.
Semonian, Ọ́fíìsì Agbéròyìnjáde, +---
Ààrẹ Putin Fún Àwa Ẹlẹ́rìí Jèhófà Ní Àmì Ẹ̀yẹ “Òbí Tó Dára Jù Lọ" NÍLÙÚ NEW YORK—Ní May , , Ààrẹ orílẹ̀-èdè Rọ́ṣíà tí orúkọ rẹ̀ ń jẹ́ Vladimir Putin fún Valeriy àti Tatiana Novik, òbí ọlọ́mọ mẹ́jọ tí wọ́n jẹ́ Ẹlẹ́rìí Jèhófà láti ìlú Karelia, ní àmì ẹ̀yẹ “Òbí Tó Dára Jù Lọ" nígbà ayẹyẹ kan tí wọ́n ṣe ní Kremlin nílùú Moscow.
Wọ́n ṣe ayẹyẹ yẹn ní Kremlin ní ọjọ́ kan ṣáájú ọjọ́ ayẹyẹ àwọn ọmọdé.
Láti May  ló ti wà pé kí ààrẹ máa fún àwọn òbí tó bá tọ́ sí, ní àmì ẹ̀yẹ “Òbí Tó Dára Jù Lọ." Àmì ẹ̀yẹ yìí wà fún àwọn òbí tí wọ́n ní ó kéré tán ọmọ méje, tí wọ́n sì tọ́ gbogbo wọn yanjú tí àwọn ọmọ náà sì ní ìlera àti ìmọ̀ ẹ̀kọ́ tó péye pẹ̀lú ìwà ọmọlúwàbí.
Wọ́n gbà pé àwòfiṣàpẹẹrẹ ni àwọn òbí tí wọ́n bá fún ní àmì ẹ̀yẹ yìí jẹ́ láwùjọ.
Valeriy Novik, bàbá ọlọ́mọ mẹ́jọ ń gba àmì ẹ̀yẹ “Òbí Tó Dára Jù Lọ" láti ọwọ́ ààrẹ Putin.
David A.
Semonian, tó jẹ́ agbẹnusọ fún àwa Ẹlẹ́rìí Jèhófà ní oríléeṣẹ́ wa tó wà ní ìlú Brooklyn, ní ìpínlẹ̀ New York sọ pé: “Àmì ẹ̀yẹ yìí jẹ́ ẹ̀rí tó fi hàn pé ẹ̀kọ́ Bíbélì ọ̀fẹ́ tí àwa Ẹlẹ́rìí Jèhófà ń kọ́ àwọn èèyàn ti ran àwọn òbí lọ́wọ́ láti tọ́ àwọn ọmọ wọn yanjú kí wọ́n lè wúlò láwùjọ, kì í sì ṣe orílẹ̀-èdè Rọ́ṣíà nìkan ló ti ń wáyé bẹ́ẹ̀, jákèjádò ayé ni.
A retí pé kí Ilé Ẹjọ́ Gíga Jù Lọ Ti Orílẹ̀-Èdè Rọ́ṣíà sọ̀rọ̀ nípa àmì ẹ̀yẹ tí Ààrẹ Putin fún àwọn òbí Ẹlẹ́rìí yẹn nígbà tí wọ́n bá ń tún ẹjọ́ wa gbé yẹ̀ wò ní July , , ìyẹn ẹjọ́ tí wọ́n dá láti gbẹ́sẹ̀ lé Ẹ̀ka Ọ́fíìsì wa lórílẹ̀ èdè Rọ́ṣíà." Media Contact: David A.
Semonian, Office of Public Information, +---
Ẹnì Kan Tí Ẹ̀rí Ọkàn Ò Jẹ́ Kó Ṣiṣẹ́ Ológun Ń Fayọ̀ Retí Ìgbẹ́jọ́ Ilé Ẹjọ́ Gíga Jù Lọ ÌLÚ SEOUL, South Korea—Ní January  , Lee Gyo-won tó jẹ́ ẹni ọdún mọ́kànlélógún () nígbà náà dúró níwájú adájọ́ kan nílẹ̀ South Korea.
Ó ti múra ohun tó máa sọ sílẹ̀ dáadáa, ó sì retí pé ibi ire lọ̀rọ̀ náà máa já sí.
Ọ̀gbẹ́ni Lee ní in lọ́kàn pé òun máa mú kí adájọ́ náà gbà pé ìwà ọ̀daràn kọ́ lòun hù bóun ṣe sọ pé òun ò wọṣẹ́ ológun, ẹ̀rí ọkàn òun ni ò jẹ́ kóun ṣe é torí òun gbà gbọ́ pé kò yẹ kéèyàn máa hùwà ipá sí ọmọnìkejì.
Kò fi bẹ́ẹ̀ sídìí tó fi yẹ kí Ọ̀gbẹ́ni Lee tó jẹ́ Ẹlẹ́rìí Jèhófà máa retí pé ilé ẹjọ́ máa dá òun láre.
Ìdí ni pé nígbà tí ìgbẹ́jọ́ ẹ̀ bẹ̀rẹ̀, ọgọ́rùn-ún mẹ́rin ó dín mẹ́jọ () làwọn Ẹlẹ́rìí Jèhófà tó wà lẹ́wọ̀n, àròpọ̀ iye ọdún tí wọ́n sì máa lò níbẹ̀ jẹ́ ọgọ́rùn-ún márùn-ún ó lé méjìdínláàádọ́rùn-ún ().
Látọdún , ó ju ẹgbẹ̀rún mọ́kàndínlógún ó lé ọgọ́rùn-ún mẹ́ta àti ogójì (,) àwọn Ẹlẹ́rìí Jèhófà bíi ti Ọ̀gbẹ́ni Lee tó ti lo àpapọ̀ nǹkan bí ẹgbẹ̀rún mẹ́rìndínlógójì ó lé ọgọ́rùn-ún mẹ́jọ (,) ọdún lẹ́wọ̀n torí pé òfin ilẹ̀ Korea ò fọwọ́ sí i pé èèyàn lè tìtorí ohun tó gbà gbọ́ sọ pé òun ò ṣiṣẹ́ ológun.
Àmọ́ látọdún , àwọn adájọ́ tí kò fara mọ́ bí ilé ẹjọ́ ṣe ń rán irú àwọn bẹ́ẹ̀ lọ sẹ́wọ̀n ti dá àádọ́rùn-ún () lára wọn láre pé wọn ò jẹ̀bi.
Bí àpẹẹrẹ, Adájọ́ Àgbà Choi Jong-du ti Ilé Ẹjọ́ Kòtẹ́milọ́rùn ti ìlú Busan gbà pé téèyàn kan bá pinnu pé òun ò ní wọṣẹ́ ológun, “ohun tí ẹ̀sìn ẹ̀ gbà, tó sì ti fi kọ́ ẹ̀rí ọkàn ẹ̀ ló mú kó ṣe bẹ́ẹ̀." Ní June , Ilé Ẹjọ́ Ìjọba South Korea pinnu pé ìjọba gbọ́dọ̀ tún Ìlànà Iṣẹ́ Ológun ṣe, kó lè fàyè gba àwọn tí ẹ̀rí ọkàn ò jẹ́ kí wọ́n ṣiṣẹ́ ológun láti ṣiṣẹ́ àṣesìnlú míì. * Àmọ́ ìgbà tí ilé ẹjọ́ fi máa ṣèpinnu yẹn, ó ti bọ́ sórí fún Ọ̀gbẹ́ni Lee.
Ó sọ pé: “Bó tiẹ̀ jẹ́ pé mo ṣe gbogbo ohun tí mo lè ṣe kí n lè pe ẹjọ́ kòtẹ́milọ́rùn, ọgbà ẹ̀wọ̀n ni mo wà báyìí ní Daegu Detention Center." Ọdún kan ààbọ̀ ló máa lò níbẹ̀.
Láti ayé ìgbà táwọn ará Japan ti ń jọba lórí Korea ni wọ́n ti ń rán àwọn Ẹlẹ́rìí Jèhófà lọ sẹ́wọ̀n torí pé ẹ̀rí ọkàn ò jẹ́ kí wọ́n ṣiṣẹ́ ológun, Ọ̀gbẹ́ni Lee náà sì ti wà lára wọn báyìí.
Nígbà tí ìjọba rán àwọn ọ̀dọ́kùnrin méjì tí wọ́n jẹ́ Ẹlẹ́rìí Jèhófà lọ sẹ́wọ̀n ní Japan lọ́dún  torí pé wọn ò wọṣẹ́ ológun, ńṣe làwọn aláṣẹ mú àwọn Ẹlẹ́rìí Jèhófà yòókù tó wà ní Japan, Taiwan àti Korea (tí wọ́n mọ̀ sí Chosun nígbà yẹn).
Àwọn Ẹlẹ́rìí méjìdínlógójì () tí wọ́n fi sẹ́wọ̀n ní Korea nígbà yẹn ò júbà alákòóso ilẹ̀ Japan, wọn ò sì lọ́wọ́ sí ogun.
Márùn-ún lára wọn ló kú sẹ́wọ̀n lọ́wọ́ ìwà ìkà tí wọ́n ń hù sí wọn níbẹ̀, ìgbà tí orílẹ̀-èdè Japan fìdí rẹmi nínú ogun lọ́dún  ni ọ̀pọ̀ nínú wọn tó dòmìnira.
Díẹ̀ lára àwọn , tí wọ́n jẹ́ Ẹlẹ́rìí Jèhófà, tí wọ́n ti ṣẹ̀wọ̀n torí ẹ̀rí ọkàn.
Ó ti lé ní ọgọ́rùn-ún () ọdún táwọn Ẹlẹ́rìí Jèhófà kò ti ń wọṣẹ́ ológun torí ẹ̀rí ọkàn wọn.
Ohun tí Bíbélì sọ àti ohun táwọn Kristẹni ayé àtijọ́ ṣe ló mú kí àwọn Ẹlẹ́rìí Jèhófà gbà gbọ́ pé kò yẹ káwọn Kristẹni máa lọ́wọ́ sí ogun torí pé wọn ò lẹ́tọ̀ọ́ láti gbẹ̀mí èèyàn.
Ohun míì tí kì í tún jẹ́ káwọn Ẹlẹ́rìí dá sí òṣèlú ni pé ọmọ Ìjọba Ọlọ́run ni wọ́n ka ara wọn sí.
Ìgbà Ogun Àgbáyé Kìíní làwọn Ẹlẹ́rìí Jèhófà (tí wọ́n mọ̀ sí Àwọn Akẹ́kọ̀ọ́ Bíbélì nígbà yẹn) kọ́kọ́ kojú ìṣòro torí pé wọn ò fẹ́ hùwà ipá.
Nílẹ̀ Gẹ̀ẹ́sì, nǹkan bí ọgọ́rùn-ún mẹ́rin () Ẹlẹ́rìí Jèhófà ló kọ̀ láti jẹ́ ìpè ìjọba pé kí wọ́n wá wọṣẹ́ ológun ní dandan.
Nígbà Ogun Àgbáyé Kejì, lórílẹ̀-èdè Amẹ́ríkà, àwọn Ẹlẹ́rìí Jèhófà ló pọ̀ jù lára àwùjọ èèyàn tó wà lẹ́wọ̀n torí pé ẹ̀rí ọkàn ò jẹ́ kí wọ́n ṣiṣẹ́ ológun, wọ́n tó ẹgbẹ̀rún mẹ́rin ó lé ọgọ́rùn-ún mẹ́rin àti ogójì (,).
Ó ṣeé ṣe kó jẹ́ ìgbà ìjọba Násì tí wọ́n jẹ́ apàṣẹwàá ni àwọn Ẹlẹ́rìí Jèhófà kojú àdánwò tó le jù lórí ọ̀rọ̀ ohun tí wọ́n gbà gbọ́.
Àkọsílẹ̀ tó kún rẹ́rẹ́ fi hàn pé nǹkan bí ọgọ́rùn-ún mẹ́rin () làwọn Ẹlẹ́rìí Jèhófà tí ìjọba Násì pa, torí ẹ̀rí ọkàn ò jẹ́ kí wọ́n ṣiṣẹ́ ológun ni wọ́n ṣe pa èyí tó pọ̀ jù lára wọn.
Ó ju ẹgbẹ̀rún kan (,) Ẹlẹ́rìí Jèhófà tó kú torí ìyà tí wọ́n fi jẹ wọ́n àti ìwà ìkà tí wọ́n ń hù sí wọn lọ́gbà ẹ̀wọ̀n torí pé wọn ò yẹ ìgbàgbọ́ wọn.
Bí òpìtàn Robert Gerwarth ṣe sọ ọ́, àwọn “nìkan ni wọ́n ṣe inúnibíni sí láyé ìgbà ìjọba Násì torí ohun tí wọ́n gbà gbọ́." Nínú gbogbo ilẹ̀ tí wọ́n ti ń fìyà jẹ àwọn Ẹlẹ́rìí Jèhófà torí ọ̀rọ̀ ẹ̀rí ọkàn, ti ilẹ̀ Korea ló tíì pẹ́ jù lọ.
Nígbà tí Lee Gyo-won wà lọ́mọ ọdún mẹ́jọ, bàbá ẹ̀ kú nínú jàǹbá ọkọ̀, ìyá ẹ̀ ló sì kọ́ ọ nípa Bíbélì àti ìdí tó fi ṣe pàtàkì kó má ṣe ohun tó ta ko ẹ̀rí ọkàn ẹ̀.
Ọ̀gbẹ́ni Lee sọ pé, “Nígbà tí mo rí ìdí tí Ọlọ́run fi dá wa sáyé, ó mú kí n nífẹ̀ẹ́ Jèhófà, Ọlọ́run mi.
Àtìgbà yẹn ni mo ti pinnu pé Jèhófà ni màá fi gbogbo ayé mi sìn, ohun tó sì gbawájú lọ́kàn mi nìyẹn." Torí pé Ọ̀gbẹ́ni Lee ti mọ̀ pé ó ṣeé ṣe kóun ṣẹ̀wọ̀n lọ́jọ́ kan, ó ti lọ kọ́ṣẹ́ tó jẹ mọ́ ilé kíkọ́.
Ó ti ní in lọ́kàn pé tóun bá ti kúrò lẹ́wọ̀n, òun á máa ṣiṣẹ́ ara òun, torí ó mọ̀ pé ẹ̀sùn ọ̀daràn tí wọ́n ti fi kan òun lábẹ́ òfin máa jẹ́ kó ṣòro fóun láti ríṣẹ́.
Ọ̀gbẹ́ni Lee rántí ọjọ́ tí wọ́n ń gbọ́ ẹjọ́ rẹ̀, ó ní, “Ó wù mí gan-an láti jẹ́ kí ilé ẹjọ́ rí i pé mi ò jẹ̀bi, ó ṣe tán, ohun tí mo gbà gbọ́ àti ẹ̀rí ọkàn mi ló jẹ́ kí n ṣe ìpinnu tí mo ṣe." Ó rántí àwọn Kristẹni ayé àtijọ́ bíi Sítéfánù àti Pọ́ọ̀lù, tí wọ́n gbèjà ìgbàgbọ́ wọn lọ́nà tó wọni lọ́kàn nígbà tí wọ́n ń gbọ́ ẹjọ́ wọn.
Ọ̀gbẹ́ni Lee sọ pé, “Ó jọ pé mo sọ̀rọ̀ dáadáa nílé ẹjọ́ ju bí mo ṣe fi dánra wò lọ." Tó bá di August , , Ilé Ẹjọ́ Gíga Jù Lọ ní South Korea máa ṣe àpérò kan lórí ohun tí Ilé Ẹjọ́ Ìjọba sọ pé kí wọ́n ṣètò iṣẹ́ àṣesìnlú míì fún àwọn tí ẹ̀rí ọkàn ò jẹ́ kí wọ́n ṣiṣẹ́ ológun.
Ìpinnu tí Ilé Ẹjọ́ Gíga Jù Lọ bá ṣe máa nípa tó lágbára lórí ọgọ́rùn-ún mẹ́sàn-án () ẹjọ́ tó wà nílẹ̀ láwọn ilé ẹjọ́ káàkiri.
Bákan náà, àwọn Ẹlẹ́rìí mẹ́tàdínlọ́gọ́fà () tí ẹ̀rí ọkàn ò jẹ́ kí wọ́n ṣiṣẹ́ ológun, tí wọ́n ṣì wà lẹ́wọ̀n, títí kan Ọ̀gbẹ́ni Lee, ti kọ̀wé lọ́nà àkànṣe sí ààrẹ orílẹ̀-èdè South Korea pé kó dá àwọn sílẹ̀ lẹ́wọ̀n, wọ́n sì ń retí èsì.
Bó tiẹ̀ jẹ́ pé Ọ̀gbẹ́ni Lee ṣì lè wà ní Daegu Detention Center ní August , tayọ̀tayọ̀ ni á fi máa ṣèwádìí ibi tí wọ́n bá ẹjọ́ náà dé.
Bó tiẹ̀ jẹ́ pé ilé ẹjọ́ dá Ọ̀gbẹ́ni Lee lẹ́bi, tí wọn ò sì gba ẹjọ́ kòtẹ́milọ́rùn tó pè, ó ń retí pé dídùn lọsàn máa so fún àwọn Ẹlẹ́rìí Jèhófà bíi tòun.
Ó ní: “Àdúrà mi ni pé kí n wà lára àwọn tó gbẹ̀yìn tó máa dèrò ẹ̀wọ̀n, kẹ́ ẹ sì máa wò ó o, ìfẹ́ tí mo ní sí àwọn míì àti pàápàá jù lọ, ìfẹ́ tí mo ní sí Ọlọ́run mi àtàwọn ìlànà rẹ̀ ló sọ mi dèrò ẹ̀wọ̀n yìí." Agbẹnusọ fún Àwa Ẹlẹ́rìí Jèhófà: Kárí Ayé: Paul S. Gillies, Ọ́fíìsì Agbéròyìnjáde, +--- South Korea: Hong Dae-il, +--- ìpínrọ̀   Wo àpilẹ̀kọ tá a pè ní “Ilé Ẹjọ́ Ìjọba South Korea Ṣèpinnu Tá A Ti Ń Retí Tipẹ́—Wọ́n Gbèjà Àwọn Tí Ẹ̀rí Ọkàn Ò Jẹ́ Kí Wọ́n Ṣiṣẹ́ Ológun."
Àjọ Àwọn Atúmọ̀ Èdè Adití ní Kòlóńbíà Fún Àwọn Ẹlẹ́rìí Jèhófà Ní Àmì Ẹ̀yẹ Àmì ẹ̀yẹ tí wọ́n fún àwọn Ẹlẹ́rìí torí pé mọrírì bí wọ́n ṣe ń ṣe àwọn ohun tó dá lórí Bíbélì jáde fáwọn adití tó wà ní Kòlóńbíà.
ÌLÚ BOGOTA, lórílẹ̀-èdè Kòlóńbíà—Níbi ìpàdé àpérò tó wáyé ní October -, , àjọ ANISCOL, ìyẹn Àjọ Àwọn Atúmọ̀ Èdè Adití àti Àwọn Tó Ń Ṣèrànwọ́ Lẹ́nu Iṣẹ́ Ìtúmọ̀ Èdè ní Kòlóńbíà, pẹ̀lú àwọn àjọ méjì míì, fún àwọn Ẹlẹ́rìí Jèhófà ní àmì ẹ̀yẹ torí àwọn ohun tí wọ́n ń ṣe jáde lédè adití.
Ìpàdé àpérò àkọ́kọ́ tí wọ́n máa ṣètò lórílẹ̀-èdè náà nìyí, fáwọn tó ń túmọ̀ èdè adití àtàwọn tó ń ṣèrànwọ́ lẹ́nu iṣẹ́ ìtúmọ̀ èdè, tí wọ́n ń ṣèrànwọ́ fáwọn tó fọ́jú tí wọ́n sì tún dití lórílẹ̀-èdè Kòlóńbíà.
Wọ́n ní káwọn Ẹlẹ́rìí Jèhófà wá síbi ìpàdé àpérò náà kí wọ́n lè fún wọn ní àmì ẹ̀yẹ torí wọ́n mọrírì “iṣẹ́ àrà ọ̀tọ̀ tí wọ́n ń ṣe láti ṣe ìwé àti fídíò tó dá lórí ẹ̀sìn jáde fáwọn adití àti ipa rere tí wọ́n ń ní lórí ayé àwọn adití tó wà ní Kòlóńbíà." Ricardo Valencia López wà lára àwọn tó ṣètò ìpàdé àpérò yìí, òun sì tún ni ààrẹ àjọ ASINTEC, ìyẹn Àjọ Àwọn Atúmọ̀ Èdè Adití Lọ́nà ti Kòlóńbíà àti Àwọn Tó Ń Ṣèrànwọ́ Lẹ́nu Iṣẹ́ Ìtúmọ̀ Èdè lágbègbè tí wọ́n ti ń gbin igi kọfí lórílẹ̀-èdè Kòlóńbíà.
Ọ̀gbẹ́ni náà ṣàlàyé pé ara ohun tó mú kí wọ́n pe àwọn Ẹlẹ́rìí Jèhófà wá sípàdé náà ni bí wọ́n ṣe “pa kún ìtẹ̀síwájú iṣẹ́ ìtúmọ̀ èdè adití pẹ̀lú àwọn ohun tí wọ́n ń fara balẹ̀ ṣe jáde lédè adití, èyí táwọn tó ń wá ìsọfúnni lè kàn sí, tó sì ṣeé tọ́ka sí pé ó jẹ́ àpẹẹrẹ tó dáa." Ọ̀rọ̀ táwọn Ẹlẹ́rìí sọ wú àwọn èèyàn lórí gan-an, ni ìgbìmọ̀ tó ṣètò ìpàdé náà bá tún fún wọn ní àmì ẹ̀yẹ míì.
Nínú ìpàdé yẹn, àwọn Ẹlẹ́rìí Jèhófà sọ àwọn ìrírí tí wọ́n ti ní lẹ́nu iṣẹ́ ìtúmọ̀ èdè.
Àwọn ìrírí wọn wú àwọn tó wà níbẹ̀ lórí débi pé ìgbìmọ̀ tó ṣètò ìpàdé náà fún àwọn Ẹlẹ́rìí Jèhófà ní àmì ẹ̀yẹ míì, torí ọ̀rọ̀ rere táwọn tó wá síbi àpérò náà ń sọ nípa ohun tí àwọn Ẹlẹ́rìí ṣe.
Cristian David Valencia láti ìlú Pereira, tó máa ń fi kọ̀ǹpútà ṣe àwòrán àtàwọn ohun àtẹ́tísí, wá síbi ìpàdé náà.
Ó sọ pé “ó ya òun lẹ́nu pé ẹ̀sìn kan lè ṣètò láti máa dá àwọn èèyàn lẹ́kọ̀ọ́ lọ́nà tó yarantí báyìí," pàápàá bó tún ṣe jẹ́ pé wọn kì í fi iṣẹ́ tí wọ́n ń ṣe yìí pawó.
Wilson Torres, tó jẹ́ agbẹnusọ àwọn Ẹlẹ́rìí Jèhófà ní Kòlóńbíà sọ pé: “Àtọdún  la ti ń ṣe àwọn ohun kan jáde lédè adití lórílẹ̀-èdè yìí.
Lórí ìkànnì wa lásán, fídíò tó lé ní ọgọ́rùn-ún mẹ́rin [] ló wà níbẹ̀ fáwọn àgbàlagbà, àwọn ọ̀dọ́ àtàwọn ọmọdé tó ń sọ Èdè Àwọn Adití Lọ́nà ti Kòlóńbíà.
Àá túbọ̀ máa ṣe àwọn ohun tó dá lórí Bíbélì yìí jáde lọ́fẹ̀ẹ́, bíi ti gbogbo ìwé, fídíò àti ohun àtẹ́tísí tá à ń ṣe jáde." Èdè méjìdínláàádọ́rùn-ún [] tó jẹ́ tàwọn adití làwọn atúmọ̀ èdè tó jẹ́ Ẹlẹ́rìí Jèhófà fi ń ṣe fídíò jáde kárí ayé, tí wọ́n sì ń pín in fáwọn èèyàn.
Àwọn Ẹlẹ́rìí Jèhófà tún ti ṣe ètò kan tó ń ṣiṣẹ́ lórí fóònù àti kọ̀ǹpútà, ìyẹn JW Library Sign Language app, tó jẹ́ kó rọrùn láti wa fídíò jáde tàbí kéèyàn wò ó látorí ìkànnì wọn, jw.org.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Kòlóńbíà: Wilson Torres, +--
Àwọn Ẹlẹ́rìí Ṣèrànwọ́ Lẹ́yìn Omíyalé Tó Ṣẹlẹ̀ ní Siri Láńkà Àwọn Ẹlẹ́rìí ń kó ohun tí wọ́n fẹ́ lọ fi ṣèrànwọ́ sínú mọ́tò.
ÌLÚ COLOMBO, ní Siri Láńkà—Pọ̀tọ̀pọ́tọ̀ ya wọ àwọn abúlé tó wà nílùú Aranayaka láti àwọn òkè tó wà láàárín ìlú náà.
Nǹkan bíi máìlì méjìlélọ́gọ́ta [] ni ìlú yìí sí ìlú Colombo, olú-ìlú Siri Láńkà.
Ohun tó lé ní ọgọ́rùn-ún [] èèyàn ni pọ̀tọ̀pọ́tọ̀ náà pa, ó sì ba ohun ìní àwọn èèyàn tó tó ẹgbẹ̀rún lọ́nà ọgọ́rùn-ún mẹ́ta àti ààbọ̀ [,] jẹ́.
May  ni  òjò ńlá tó fa omíyalé yìí bẹ̀rẹ̀ sí í rọ̀ lágbègbè yẹn.
Nígbà kan tó tiẹ̀ fi odindi ọjọ́ kan rọ̀ nílùú Kilinochchi, omi òjò náà fẹ́rẹ̀ẹ́ ga tó ẹsẹ̀ bàtà kan ààbọ̀ sílẹ̀.
Àwọn aláṣẹ orílẹ̀-èdè Siri Láńkà sọ pé lẹ́yìn àkúnya omi tó wáyé lórílẹ̀-èdè náà lọ́dún , kò tíì sí ìṣẹ̀lẹ̀ tó burú tó èyí tó ṣẹlẹ̀ nílùú Aranayaka yìí lórílẹ̀-èdè Siri Láńkà.
Ẹ̀ka ọ́fíìsì àwa Ẹlẹ́rìí Jèhófà nílùú Siri Láńkà ti fi tó wa létí pé Ẹlẹ́rìí kankan ò bá ìṣẹ̀lẹ̀ náà lọ, àmọ́ àwọn Ẹlẹ́rìí tó fẹ́rẹ̀ẹ́ tó igba [] ni ilé wọn bà jẹ́.
Omi tó ga tó ẹsẹ̀ bàtà mẹ́fà bo Gbọ̀ngàn Ìjọba kan, ìyẹn ilé ìjọsìn tó wà ní Kaduwela, nǹkan bíi máìlì mẹ́sàn-án sílùú Colombo.
Ní Gbọ̀ngàn Ìjọba tó wà ní Kotahena, àwọn tó yọ̀ǹda ara wọn ń ṣètò omi inú ike, oúnjẹ, aṣọ àti oògùn tí wọ́n fẹ́ kó lọ fáwọn tí àjálù dé bá.
Àwọn Ẹlẹ́rìí yára ṣètò ìgbìmọ̀ tó ń ṣètò ìrànwọ́ nígbà àjálù kí wọ́n lè bójú tó àwọn tí àjálù dé bá, kí wọ́n pèsè ohun tí wọ́n nílò fún wọn, kí wọ́n sì fi ọ̀rọ̀ Bíbélì tù wọ́n nínú.
Gbọ̀ngàn Ìjọba kan ní Kotahena ni wọ́n kó omi mímu àti aṣọ sí, pẹ̀lú oògùn àtàwọn ohun tí wọ́n fi ń tọ́jú aláìsàn.
Ọ̀pọ̀ àwọn Ẹlẹ́rìí tó ń gbé lágbègbè yẹn ló yọ̀ǹda ara wọn láti pín ohun táwọn ará wọn àtàwọn aládùúgbò nílò fún wọn.
Ọ̀gbẹ́ni Nidhu David, tó jẹ́ agbẹnusọ àwọn Ẹlẹ́rìí Jèhófà lórílẹ̀-èdè Siri Láńkà sọ pé: “A ò dákẹ́ àdúrà lórí ọ̀pọ̀ àwọn ìdílé tí ìṣẹ̀lẹ̀ tó wáyé láìpẹ́ yìí ṣèpalára fún.
Lẹ́sẹ̀ kan náà, à ń bá wọn tún ilé wọn tí omi bà jẹ́ ṣe, à ń pín oúnjẹ, a sì ń dá aṣọ jọ fún àwọn tí ò láṣọ.
Báwọn ará wa ṣe ṣètìlẹyìn, tí wọ́n sì tún yọ̀ǹda ara wọn yìí dà bí omi tútù lásìkò ọ̀gbẹlẹ̀ fún àwọn tí àjálù yìí dé bá." Agbẹnusọ fún Àwa Ẹlẹ́rìí Jèhófà: Oríléeṣẹ́: J.
Brown, Ọ́fíìsì Agbéròyìnjáde, --- Siri Láńkà: Nidhu David, ---
Àwa Ẹlẹ́rìí Jèhófà Ta Ilé Tó Tíì Pẹ́ Jù Lọ́wọ́ Wa ní Brooklyn Heights Tó Jẹ́ Ibi Pàtàkì Nínú Ìtàn Wa ÌLÚ NEW YORK—Ní Tuesday, April , , àwa Ẹlẹ́rìí Jèhófà ta àwọn ilé  Columbia Heights tó wà ní Brooklyn, nílùú New York.
Ilé yìí fẹ̀ gan-an, àmì ilé ìṣọ́ kan sì wà lórí rẹ̀ tó jẹ́ ìlúmọ̀ọ́ká.
Apá àríwá ibì kan táwọn èèyàn máa ń ṣeré lọ ní àgbègbè Brooklyn Heights ni ilé yìí wà.
December  la gbé ilé yìí sílẹ̀ pé a máa tà á, àwọn èèyàn wá bẹ̀rẹ̀ sí í bá wa dúnàádúrà.
Nígbà tó yá, a gbà láti tà á fún ẹnì kan nínú wọn tí ò bá wa rajà rí.
Bí ilé - Columbia Heights ṣe rí kí àwọn Ẹlẹ́rìí tó tún un ṣe.
Ilé alájà mẹ́rin tí wọ́n fi òkúta pupa kọ́ ló wà ní  Columbia Heights tẹ́lẹ̀, ibẹ̀ ni Ọ̀gbẹ́ni Henry Ward Beecher tó jẹ́ ajàfẹ́tọ̀ọ́ ọmọnìyàn, tó sì tún jẹ́ pásítọ̀ Ṣọ́ọ̀ṣì Plymouth gbé láàárín ọdún  sí .
Ìwé ìròyìn The New York Times sọ ìtàn ilé yẹn, ó ní “inú ilé yìí ni wọ́n sọ pé Ààrẹ Lincoln ti lọ rí Ọ̀gbẹ́ni Beecher ṣáájú kí wọ́n tó tọwọ́ bọ ìwé Ìkéde Òmìnira fún Àwọn Ẹrú." Ní May , àwọn Ẹlẹ́rìí Jèhófà ra ilé yìí, nígbà tó yá, wọ́n ra àwọn ilé míì tó wà ní tòsí kún un, gbogbo ẹ̀ ló wá para pọ̀ di ilé alájà mẹ́wàá tó gba àdúgbò kan lónìí.
Ọ̀gbẹ́ni Richard Devine, tó jẹ́ agbẹnusọ àwọn Ẹlẹ́rìí Jèhófà sọ pé: “Ibi pàtàkì la ka àwọn ilé tó wà ní  Columbia Heights sí nínú ìtàn wa.
Ibẹ̀ làwọn tó ń ṣiṣẹ́ ní oríléeṣẹ́ wa ti ń gbé látọdún .
Ibẹ̀ tún ni WBBR, ìyẹn iléeṣẹ́ rédíò wa ìgbà yẹn tá a fi ń gbé àsọyé Bíbélì àtàwọn ohun tó jọ ọ́ sáfẹ́fẹ́ wà látọdún  sí , àyàfi ọdún mẹ́rin kan tá ò lo ibẹ̀." Láàárín ọdún  sí , yàrá ìgbóhùnsáfẹ́fẹ́ táwọn Ẹlẹ́rìí ń lò ní iléeṣẹ́ rédíò wọn tí wọ́n ń pè ní WBBR rèé, ó wà ní  Columbia Heights.
Bó tiẹ̀ jẹ́ pé ó ti lé ní ọgọ́rùn-ún () ọdún táwọn Ẹlẹ́rìí Jèhófà ti wà ní àdúgbò Brooklyn Heights, wọ́n ti kọ́kọ́ dá oríléeṣẹ́ wọn tó ń ṣiṣẹ́ pẹ̀lú àjọ Watch Tower Bible and Tract Society tórúkọ rẹ̀ wà lábẹ́ òfin sílẹ̀ sí Allegheny (tó ti wà lára ìlú Pittsburgh báyìí), ní Pennsylvania láàárín ọdún  sí .
Ọ̀gbẹ́ni David A.
Semonian, tó jẹ́ agbẹnusọ àwọn Ẹlẹ́rìí Jèhófà ní oríléeṣẹ́ wọn sọ pé: “Ohun tó mú ká kó lọ sí ibi tó wà létíkun bíi Brooklyn lọ́dún  ni pé iṣẹ́ ìkọ́nilẹ́kọ̀ọ́ Bíbélì tá à ń ṣe kárí ayé ń fẹjú sí i, ó sì ń yára tẹ̀ síwájú." Àwọn ilé  Columbia Heights tá a tà yìí ni ìgbésẹ̀ lọ́ọ́lọ́ọ́ táwa Ẹlẹ́rìí Jèhófà gbé bá a ṣe ń múra láti kó lọ sí oríléeṣẹ́ wa tó wà ní Warwick, nílùú New York.
Ilẹ̀ ibẹ̀ fẹ́rẹ̀ẹ́ tó àádọ́ta () éékà, a ò sì ní pẹ́ kọ́ ọ tán.
Ọ̀gbẹ́ni Semonian fi kún un pé: “Ó dáa gan-an bá a ṣe ń kó lọ sí oríléeṣẹ́ wa tuntun yìí torí bá a ṣe fẹ́ la ṣe kọ́ ọ.
Ó ti lé ní ọgọ́rùn-ún ọdún tá a ti wà ní Brooklyn, àmọ́ Warwick la ti máa bẹ̀rẹ̀ ìgbà ọ̀tun." Agbẹnusọ fún Àwa Ẹlẹ́rìí Jèhófà: David A.
Semonian, Ọ́fíìsì Agbéròyìnjáde, tel.
Àwa Ẹlẹ́rìí Jèhófà Ti Ta Ilé The Towers, Tó Jẹ́ Ibi Pàtàkì Nínú Ìtàn Wa NEW YORK—Ní October , àwa Ẹlẹ́rìí Jèhófà ta ilé gbígbé alájà mẹ́rìndínlógún () tó wà ní  Clark Street, ní àdúgbò Brooklyn Heights Historic District.
Ó ti lé ní ogójì () ọdún tó ti jẹ́ tàwa Ẹlẹ́rìí Jèhófà.
Òtẹ́ẹ̀lì ni wọ́n fi ń ṣe tẹ́lẹ̀, wọ́n kọ́ ọ bíi tàwọn ará Róòmù àtijọ́, a sì ń tọ́jú ilé náà látìgbà yẹn kó má bàa yàtọ̀ sí bí wọ́n ṣe kọ́ ọ.
Leverich Towers Hotel gangan ni wọ́n sọ ilé náà nígbà tí wọ́n kọ́kọ́ kọ́ ọ, wọ́n sì ṣí i lọ́dún .
Kò pẹ́ sígbà yẹn tí wọ́n yí orúkọ rẹ̀ pa dà sí Towers Hotel.
Wọ́n ní òun ló gbayì jù nínú àwọn òtẹ́ẹ̀lì tó wà ní Brooklyn nígbà yẹn, àwọn èèyàn pàtàkì-pàtàkì ló sì máa ń lọ síbẹ̀.
Àmọ́ nígbà tó fi máa di àárín ọdún  sí , wọ́n ti pa ilé náà tì, wọn ò sì tún un ṣe mọ́.
Ọdún  làwọn Ẹlẹ́rìí Jèhófà ra ilé náà, bó tiẹ̀ jẹ́ pé wọ́n ti kọ́kọ́ yá ọ̀pọ̀ yàrá níbẹ̀ káwọn òṣìṣẹ́ oríléeṣẹ́ wọn lè máa gbébẹ̀, torí pé ibi tí wọ́n ń gbé tẹ́lẹ̀ ò gbà wọ́n mọ́.
Ẹ̀ẹ̀mejì làwọn Ẹlẹ́rìí Jèhófà ṣàtúnṣe sí ilé náà lẹ́yìn tí wọ́n rà á:  ni ìgbà àkọ́kọ́,  ni ìgbà kejì.
David A.
Semonian, tó jẹ́ agbẹnusọ àwa Ẹlẹ́rìí Jèhófà sọ pé: “Kì í ṣe ojú ilé kan tí ọ̀pọ̀ èèyàn mọ̀ lásán làwa tá a gbé ní àdúgbò Brooklyn Heights fi ń wo ilé The Towers, a ò lè gbàgbé ibẹ̀ torí pé ó rẹwà gan-an, ilé tó sì tura ni.
Bá a tún ṣe ta ilé míì tó jẹ́ ibi pàtàkì nínú ìtàn wa ní Brooklyn nìyẹn o." Lọ́dún , àwa Ẹlẹ́rìí Jèhófà kó oríléeṣẹ́ wa lọ sílùú Warwick, ní New York.
Agbẹnusọ fún Àwa Ẹlẹ́rìí Jèhófà: David A.
Semonian, Ọ́fíìsì Agbéròyìnjáde, +---
Ìjọba Àméníà Dá Àwọn tí Ẹ̀rí Ọkàn Ò Jẹ́ Kí Wọ́n Ṣiṣẹ́ Ológun Sílẹ̀ Ní November , , ìjọba Àméníà dá gbogbo àwọn Ẹlẹ́rìí Jèhófà yòókù tí wọ́n fi sẹ́wọ̀n torí pé ẹ̀rí ọkàn ò jẹ́ kí wọ́n ṣiṣẹ́ ológun sílẹ̀.
Fídíò yìí jẹ́ ká rí bí ìpinnu mánigbàgbé kan tí ilé ẹjọ́ ṣe ṣe mú kí ìjọba dá àwọn Ẹlẹ́rìí Jèhófà yìí sílẹ̀.
Máà bínú, ètò tó o fi ń wo fídíò kò ṣiṣẹ́.
Wa Fídíò Yìí Jáde Ìmìtìtì Ilẹ̀ Wáyé ní Ecuador Ní April , , ìmìtìtì ilẹ̀ tó lágbára kan wáyé ní Etí Òkun Pàsífíìkì lórílẹ̀-èdè Ecuador.
Ìmìtìtì ilẹ̀ yẹn àti ilẹ̀ tó sẹ̀ léraléra lẹ́yìn náà ṣọṣẹ́ gan-an, àwọn tó sì lé ní ọgọ́rùn-ún mẹ́fà àti àádọ́ta () ni ẹ̀mí wọn lọ sí i.
Bó tiẹ̀ jẹ́ pé kò pa ẹ̀ka ọ́fíìsì àwọn Ẹlẹ́rìí Jèhófà tó wà ní Ecuador lára, ọ̀pọ̀lọpọ̀ ilé àwọn Ẹlẹ́rìí Jèhófà ló bà jẹ́ kọjá àtúnṣe.
Ìròyìn tó ṣẹ̀ṣẹ̀ dé etíìgbọ́ wa tún jẹ́ ká mọ̀ pé Ẹlẹ́rìí Jèhófà kan kú.
Àwọn Ẹlẹ́rìí ti fi àwọn ọkọ̀ akẹ́rù kó oúnjẹ àti omi tó ṣeé mu ránṣẹ́ síbi tí ìsẹ̀lẹ̀ náà ti wáyé.
Ojú ẹsẹ̀ ni ẹ̀ka ọ́fíìsì wa ti rán ìgbìmọ̀ méjì tó ń ṣètò ìrànwọ́ nígbà àjálù síbẹ̀ kí wọ́n kọ́kọ́ lọ máa bójú tó bí nǹkan ṣe ń lọ, lẹ́yìn náà, wọ́n ṣètò ibi méjì tí wọ́n á ti máa pèsè ìrànwọ́, ọ̀kan ní ìlú Pedernales, èkejì ní ìlú Manta.
Bákan náà, aṣojú mẹ́rin láti ẹ̀ka ọ́fíìsì náà lọ síbi tí ìsẹ̀lẹ̀ náà ti wáyé kí wọ́n lè fi ọ̀rọ̀ Ọlọ́run gbé àwọn èèyàn ró.
Agbẹnusọ fún Àwa Ẹlẹ́rìí Jèhófà: Oríléeṣẹ́: David A.
Semonian, Ọ́fíìsì Agbéròyìnjáde, tel.
+ Ecuador: Marco Brito, tel.
+ Àwọn Ẹlẹ́rìí Ṣàfihàn Bíbélì Tuntun Lédè Kazakh ní Àpéjọ àti Nígbà Ètò Rírìn Yíká Gerrit Lösch tó jẹ́ ọ̀kan lára Ìgbìmọ̀ Olùdarí ti àwa Ẹlẹ́rìí Jèhófà mú Ìwé Mímọ́ ní Ìtumọ̀ Ayé Tuntun jáde lédè Kazakh.
ALMATY, Kazakhstan—Ní àpéjọ agbègbè tá a ṣe ní September  sí , , a mú Ìwé Mímọ́ ní Ìtumọ̀ Ayé Tuntun jáde lédè Kazakh.
Gbogbo ẹgbẹ̀rún mẹ́ta ọgọ́rùn méje àti mọ́kànlélógún [,] èèyàn tó pé jọ ló gba ẹ̀dà Bíbélì tuntun yìí.
Ọ̀jọ̀gbọ́n Alexander Garkavets tó jẹ́ onímọ̀ nípa àwọn èdè Turkic sọ nípa Bíbélì yìí pé: “Bó tilẹ̀ jẹ́ pé ó ṣòro láti túmọ̀ Ìwé Mímọ́ sí èdè Kazakh, àwọn Ẹlẹ́rìí Jèhófà tó túmọ̀ Bíbélì yìí ṣe iṣẹ́ ribiribi.
Ó wúni lórí láti rí àwọn ọ̀nà tuntun tí wọ́n gbà túmọ̀ Bíbélì láti èdè ìpilẹ̀ṣẹ̀ sí èdè Kazakh.
Bíbélì Ìtumọ̀ Ayé Tuntun tí wọ́n mú jáde bára mu pẹ̀lú èyí tá a ti ń lò tẹ́lẹ̀, èyí sì mú kó rọrùn fún gbogbo èèyàn láti lóye." Ètò rírìn yíká: Àwọn Ẹlẹ́rìí pa àwọn àgọ́ ayé àtijọ́ kí wọ́n lè pín ìpápánu níbẹ̀.
Ní October , ìyẹn ọ̀sẹ̀ tó tẹ̀ lé àpéjọ náà, ẹ̀ka ọ́fíìsì àwa Ẹlẹ́rìí Jèhófà ní Kazakhstan pe tonílé tàlejò láti wá rìn yíká ọ́fíìsì wa, àwọn wọ̀nyí sì máa láǹfààní láti rí Bíbélì tuntun náà lédè Kazakh.
Iléeṣẹ́ Radio Azattyq tó wà lórílẹ̀-èdè Kazakhstan sọ nípa ètò yìí, ó ní: “Àwọn aṣojú ìjọba láti ìlú Almaty ló wá síbẹ̀, ẹni tó ṣáájú wọn ni olórí Ẹ̀ka Tó Ń Rí Sí Ọ̀rọ̀ Ìsìn, ìyẹn Nurzhan Zhaparkul.
Àwọn míì tó wá ni àwọn aṣojú láti orílẹ̀-èdè míì, àwọn onímọ̀ nípa ìsìn àtàwọn míì." Zhaparkul sọ pé: “Àwọn Ẹlẹ́rìí Jèhófà gbà wá tọwọ́ tẹsẹ̀ ní ẹ̀ka ọ́fíìsì wọn nílùú Almaty.
A mọrírì ohun tí wọ́n ṣe yìí torí pé ó máa ràn wá lọ́wọ́ gan-an lẹ́nu iṣẹ́ wa." Olórí Ẹ̀ka Tó Ń Rí Sí Ọ̀rọ̀ Ìsìn Nurzhan Zhaparkul (àárín), àtàwọn òṣìṣẹ́ ìjọba míì láti Ìgbìmọ̀ Tó Ń Rí Sí Ọ̀rọ̀ Ìsìn nígbà tí wọ́n ń rìn yíká ẹ̀ka ọ́fíìsì àwa Ẹlẹ́rìí Jèhófà níbi ètò náà.
Ìwé ìkésíni tí wọ́n pín ní ìlú Almaty láti pe àwọn èèyàn wá síbi ètò rírìn yíká náà.
Polat Bekzhan tó jẹ́ agbẹnusọ fún àwa Ẹlẹ́rìí Jèhófà lórílẹ̀-èdè Kazakhstan sọ pé: “Inú wa dùn láti rí báwọn èèyàn ṣe wá sí àpéjọ wa lọ́dún yìí, àti bí àwọn èèyàn lágbègbè yìí ṣe tẹ́wọ́ gba Bíbélì èdè Kazakh.
Bákan náà, ètò tá a ṣe pé káwọn èèyàn rìn yíká ọ́fíìsì wa ṣàṣeyọrí torí pé àwọn òṣìṣẹ́ ìjọba, àwọn iléeṣẹ́ ìròyìn àtàwọn aládùúgbò wa ti túbọ̀ mọ àwa Ẹlẹ́rìí Jèhófà sí i." Agbẹnusọ fún Àwa Ẹlẹ́rìí Jèhófà: Oríléeṣẹ́: J. R. Brown, Ọ́fíìsì Agbéròyìnjáde, tẹlifóònù + Kazakhstan: Polat Bekzhan, tẹlifóònù +
Àwa Ẹlẹ́rìí Jèhófà Gba Àmì Ẹ̀yẹ Nítorí Iṣẹ́ Ìkọ́nilẹ́kọ̀ọ́ Bíbélì tí À Ń Ṣe Láwọn Ọgbà Ẹ̀wọ̀n Orílẹ̀-èdè Mẹ́síkò ÌLÚ MẸ́SÍKÒ—Àwọn òṣìṣẹ́ ìjọba tó wà ní ìpínlẹ̀ Baja California ní Mẹ́síkò fún àwa Ẹlẹ́rìí Jèhófà ní àmì ẹ̀yẹ torí pé wọ́n mọrírì iṣẹ́ ìkọ́nilẹ́kọ̀ọ́ Bíbélì tá à ń ṣe láwọn ọgbà ẹ̀wọ̀n wọn.
Daniel De La Rosa Anaya tó jẹ́ akọ̀wé ọ̀ràn ààbò ìpínlẹ̀ náà àti Jesús Héctor Grijalva Tapia tó jẹ́ akọ̀wé ọgbà ẹ̀wọ̀n ìpínlẹ̀ náà ló fọwọ́ sí ìwé àmì ẹ̀yẹ yìí.
Ìwé àmì ẹ̀yẹ náà kà pé: “Akọ̀wé ọ̀ràn ààbò tó ń ṣojú fún ìjọba ìpínlẹ̀ gbóríyìn fún ẹ̀yin Ẹlẹ́rìí Jèhófà, a sì mọrírì iṣẹ́ takuntakun tí ẹ̀ ń ṣe àti bẹ́ ẹ ṣe ń kọ́wọ́ ti ìjọba ní ìpínlẹ̀ Baja California; a mọyì bẹ́ẹ ṣe ran àwọn ẹlẹ́wọn wa lọ́wọ́ láti mú kí wọ́n túbọ̀ wúlò láwùjọ kí ìgbésí ayé wọn sì túbọ̀ nítumọ̀." Jesús Manuel López Moreno, olùdarí Ibi Ìmúpadàbọ̀sípò Ẹgbẹ́ Òun Ọ̀gbà.
Àwọn Ẹlẹ́rìí Jèhófà máa ń ṣèbẹ̀wò lóòrèkóòrè sáwọn ọgbà ẹ̀wọ̀n tó wà ní ìpínlẹ̀ Baja California, títí kan ọgbà ẹ̀wọ̀n kan nílùú Mexicali tó jẹ́ olú-ìlú Baja California.
Láti ọdún  tí ẹlẹ́wọ̀n kan ti ké sí wọn ni wọ́n ti ń ṣèbẹ̀wò síbẹ̀.
Nígbà tí Jesús Manuel López Moreno tó jẹ́ olùdarí Ibi Ìmúpadàbọ̀sípò Ẹgbẹ́ Òun Ọ̀gbà ń fi ọ̀rọ̀ wá ọ̀rọ̀ wò lẹ́nu àwọn Ẹlẹ́rìí Jèhófà, ó sọ pé: “Bẹ́ẹ ṣe ń wá síbí, tẹ́ ẹ sì ń fi hàn pé ọ̀rọ̀ [àwọn ẹlẹ́wọ̀n] yìí jẹ yín lógún ló ń mú ká lè ràn wọ́n lọ́wọ́ káwọn náà lè fẹnu ara wọn sọ pé: ‘Èèyàn làwa náà.
Ìgbésí ayé wa sì nítumọ̀ torí pé a mọ̀ pé tí àkókò bá tó, àwa náà á pa dà sáàárín àwọn èèyàn, a sì máa wúlò láwùjọ.’ . . . Mo mọ rírì ìrànlọ́wọ́ tẹ́ ẹ̀ ń ṣe.
Mo dúpẹ́, mo tọ́pẹ́ dá." Gamaliel Camarillo tó jẹ́ aṣojú àwa Ẹlẹ́rìí Jèhófà ní orílẹ̀-èdè Mẹ́síkò sọ pé: “Lájorí iṣẹ́ àwa Ẹlẹ́rìí Jèhófà ni láti ran àwọn èèyàn lọ́wọ́, tó fi mọ́ àwọn ẹlẹ́wọ̀n, kí wọ́n lè lóye ohun tí Bíbélì fi kọ́ni.
Ìjọ kan tó wà ní ìlú Mexicali tiẹ̀ ròyìn pé ó kéré tán, àwọn mẹ́jọ ló ti ṣèrìbọmi nígbà tí wọ́n ṣì wà lọ́gbà ẹ̀wọ̀n Mexicali.
A gbà gbọ́ pé gbogbo èèyàn pátá ló yẹ kó jàǹfààní látinú ẹ̀kọ́ Bíbélì." Agbẹnusọ fún Àwa Ẹlẹ́rìí Jèhófà: Oríléeṣẹ́: J. R. Brown, Ọ́fíìsì Agbéròyìnjáde, tel.
+ Mexico: Gamaliel Camarillo, tel.
Wọ́n Tú Èéfín Olóró sí Àwọn Ẹlẹ́rìí Jèhófà ní Àpéjọ Àgbègbè Lórílẹ̀-èdè Àǹgólà Ní àárọ̀ Friday, August , , nígbà tí àpéjọ àgbègbè ń lọ lọ́wọ́ ní Gbọ̀ngàn Àpéjọ Àwa Ẹlẹ́rìí Jèhófà ti Viana nílùú Luanda, lórílẹ̀-èdè Angola, àwọn irínwó ó lé márùn-ún [] nínú àwọn tó wá ṣèpàdé ló dákú nígbà tí àwọn kan tú èéfín olóró sínú afẹ́fẹ́.
Wọ́n tú èéfín olóró yìí sáàárín èrò, wọ́n sì tú u sáwọn ilé ìtura tó wà ní Gbọ̀ngàn Àpéjọ náà.
Àmọ́, èéfín náà kì í ṣe èyí tó ń gbẹ̀mí èèyàn, torí náà, kò sẹ́ni tó kú.
Wọ́n gbé àwọn tí èéfín ọ̀hún pa lára lọ sílé ìwòsàn tó wà nítòsí, wọ́n sì tọ́jú wọn.
Láàárín wákàtí díẹ̀, ara èyí tó pọ̀ jù lára wọn ti le tó láti kúrò ní ilé ìwòsàn.
Àwọn aláṣẹ ìlú ti ń ṣèwádìí lórí ìṣẹ̀lẹ̀ náà.
Wọ́n mú àwọn ọkùnrin mẹ́ta kan, wọ́n sì mú wọn lọ sí àgọ́ ọlọ́pàá ní ọ̀sán Friday.
Ẹ̀ka ọ́fíìsì tó wà nílùú Luanda sọ pé ara gbogbo àwọn tí ìṣẹ̀lẹ̀ ọ̀hún bá ti ń kọ́fẹ pa dà.
Ẹ̀rù ò bá gbogbo àwọn tó wà nípàdé náà, gbogbo wọn ló sì pawọ́ pọ̀ tọ́jú àwọn tọ́rọ̀ bá.
Àwọn ará tẹ̀ lé àbá táwọn ọlọ́pàá fún wọn, wọ́n ò sì ṣe ìpàdé ọ̀sán Friday.
Àmọ́ lọ́jọ́ tó tẹ̀ lé e, wọ́n ń bá àpéjọ àgbègbè wọn lọ, kò sì fi bẹ́ẹ̀ síṣòro kankan ní Saturday, August , àti Sunday, August .
Iye àwọn tó wá lé ní ẹgbẹ̀rún méjìlá [,], àwọn igba ó dín méjìlá [] ló ṣèrìbọmi, tí wọ́n sì di Ẹlẹ́rìí Jèhófà.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Àǹgólà: Todd Peckham, +---
Àwọn Agbẹjọ́rò Tún Mú Ẹ̀rí Wá ní Ọjọ́ Kẹrin tí Ilé Ẹjọ́ Gíga Jù Lọ ní Rọ́ṣíà Ń Gbọ́ Ẹjọ́ Àwọn Ẹlẹ́rìí Jèhófà NEW YORK—Ọjọ́ kẹrin rèé tí Ilé Ẹjọ́ Gíga Jù Lọ ní Rọ́ṣíà ti wà lẹ́nu ìgbẹ́jọ́ yìí, èrò sì kún ilé ẹjọ́ lọ́jọ́ náà.
Wọ́n ṣì ń yiiri ohun tí Ilé Iṣẹ́ Ètò Ìdájọ́ sọ wò, pé kí ìjọba ti Ẹ̀ka Ọ́fíìsì Tó Ń Bójú Tó Iṣẹ́ Àwọn Ẹlẹ́rìí Jèhófà ní Rọ́ṣíà pa.
Wọ́n gbọ́ ẹjọ́ náà títí di ọ̀sán, kó sì tó di ìrọ̀lẹ́, Ilé Ẹjọ́ sún ìgbẹ́jọ́ náà di Wednesday, April , , ní aago mẹ́wàá àárọ̀.
Ọ̀dọ̀ àwọn agbẹjọ́rò àwọn Ẹlẹ́rìí Jèhófà ni ọ̀rọ̀ ti bẹ̀rẹ̀ lọ́jọ́ yẹn, wọ́n sọ̀rọ̀ gbe Ẹ̀ka Ọ́fíìsì náà.
Lẹ́yìn ìyẹn, àwọn agbẹjọ́rò Ilé Iṣẹ́ Ètò Ìdájọ́ fọ̀rọ̀ wá wọn lẹ́nu wò.
Àwọn agbẹjọ́rò àwọn Ẹlẹ́rìí Jèhófà fi ẹ̀rí ti ọ̀rọ̀ wọn lẹ́yìn, ni adájọ́ bá tìtorí èyí sọ fún Ilé Iṣẹ́ Ètò Ìdájọ́ pé kí wọ́n sọ ohun pàtó tí àwọn Ẹlẹ́rìí Jèhófà ṣe tí wọ́n fi rúfin, tó máa mú kí ìjọba ti Ẹ̀ka Ọ́fíìsì wọn pa.
Àmọ́ àwọn agbẹjọ́rò Ilé Iṣẹ́ Ètò Ìdájọ́ ò rí nǹkan kan sọ sí ohun tí adájọ́ bi wọ́n àtàwọn ìbéèrè míì tí wọ́n bi wọ́n.
Ilé ẹjọ́ gbọ́rọ̀ lẹ́nu àwọn tí àwùjọ méjèèjì pè jẹ́rìí sọ́rọ̀ náà, ibẹ̀ ni ìgbẹ́jọ́ tọjọ́ yẹn parí sí.
Lọ́sẹ̀ tó ń bọ̀, a retí pé kí ilé ẹjọ́ bẹ̀rẹ̀ sí í ṣàyẹ̀wò àwọn ìsọfúnni kan lórí ẹjọ́ yìí.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Rọ́ṣíà: Yaroslav Sivulskiy, +---
Àwọn Ẹlẹ́rìí Jèhófà Ta Èyí Tó Gbẹ̀yìn Lára Àwọn Ilé Tí Wọ́n Fẹ́ Tà ní Àdúgbò One York Street, Brooklyn Ní December , , àwọn Ẹlẹ́rìí Jèhófà ta èyí tó gbẹ̀yìn lára àwọn ilé tí wọ́n ń lò fún oríléeṣẹ́ wọn tẹ́lẹ̀ ní àdúgbò One York Street, Brooklyn, táwọn èèyàn tún máa ń pè ní  Front Street.
Orúkọ ilé iṣẹ́ tó rà á ni Fortis Dumbo Acquisition, LLC.
Láti ọdún , àwọn Ẹlẹ́rìí Jèhófà ti ta mẹ́tàdínlógójì () lára àwọn ilé wọn ní Brooklyn.
Lẹ́yìn táwọn Ẹlẹ́rìí ra ilẹ̀ tó wà ní York Street lọ́dún , ibẹ̀ làwọn tó ń ṣiṣẹ́ ní oríléeṣẹ́ wọn tẹ́lẹ̀ ń gbé àwọn ọkọ̀ wọn sí.
Ilẹ̀ tí kò sí nǹkan kan lórí rẹ̀ yìí (bó ṣe rí nínú àwòrán) wà ní agbègbè tó lórúkọ tí wọ́n ń pè ní DUMBO, ó sì pààlà pẹ̀lú ìsàlẹ̀ afárá tí wọ́n ń pè ní Brooklyn Bridge àti ọ̀nà tí wọ́n ń pè ní Brooklyn-Queens Expressway.
Ó lé ní ọgọ́rùn-ún () ọdún tí àwọn Ẹlẹ́rìí Jèhófà fi darí iṣẹ́ ìkọ́nilẹ́kọ̀ọ́ Bíbélì wọn kárí ayé láti oríléeṣẹ́ wọn ní Brooklyn.
Àmọ́ láti ọdún , oríléeṣẹ́ wọn tuntun tó wà ní Warwick, New York ni wọ́n ti ń darí iṣẹ́ wọn kárí ayé.
Agbẹnusọ fún Àwa Ẹlẹ́rìí Jèhófà: Ọ́fíìsì Agbéròyìnjáde, +---
Àwọn Aláṣẹ ní Kazakhstan Fi Ẹlẹ́rìí Jèhófà Tó Ń Ṣàìsàn Sẹ́wọ̀n, Wọ́n sì Fòfin Dè é Pé Kò Gbọ́dọ̀ Jọ́sìn ÌLÚ ALMATY, lórílẹ̀-èdè Kazakhstan—Ní May , , ilé ẹjọ́ kan nílùú Astana, olú-ìlú orílẹ̀-èdè Kazakhstan, rán Teymur Akhmedov lọ sẹ́wọ̀n ọdún márùn-ún torí pé ó ń kọ́ àwọn èèyàn lẹ́kọ̀ọ́ Bíbélì, bẹ́ẹ̀ sì rèé, ìrọwọ́rọsẹ̀ ló ń ṣe é.
Ilé ẹjọ́ sọ pé ó ń “dá wàhálà sílẹ̀ láàárín àwọn ẹlẹ́sìn," ó sì ń “gbé [ẹ̀sìn] kan ga ju àwọn yòókù lọ." Yàtọ̀ sí pé wọ́n rán an lọ sẹ́wọ̀n, adájọ́ tún fòfin de Ọ̀gbẹ́ni Akhmedov fún ọdún mẹ́ta pé kò gbọ́dọ̀ kọ́ àwọn míì lẹ́kọ̀ọ́ Bíbélì.
Ẹni ọdún mọ́kànlélọ́gọ́ta [] ni Ọ̀gbẹ́ni Akhmedov, ó ti níyàwó, ó sì ti bímọ mẹ́ta.
Ṣe ni ilé ẹjọ́ ń fi ẹ̀mí rẹ̀ wewu torí ìpinnu tí wọ́n ṣe yìí torí pé, ó ní àrùn kan tó le gan-an, wọn ò sì jẹ́ kó gba ìtọ́jú tó yẹ.
Ọ̀gbẹ́ni Akhmedov máa pe ẹjọ́ kòtẹ́milọ́rùn.
Ó sì ṣeé ṣe kí ilé ẹjọ́ kòtẹ́milọ́rùn gbọ́ ẹjọ́ náà kí oṣù May tó parí tàbí kó jẹ́ ní ìbẹ̀rẹ̀ oṣù June.
Ibi tí wọ́n bá ọ̀rọ̀ náà dé nìyẹn.
January ,  lọ̀rọ̀ ọ̀hún ti ń rúgbó bọ̀.
Lọ́jọ́ yẹn, Ìgbìmọ̀ Tó Ń Rí sí Ọ̀rọ̀ Ààbò lórílẹ̀-èdè Kazakhstan mú Ọ̀gbẹ́ni Teymur Akhmedov, wọ́n sì lo Àpilẹ̀kọ () nínú Òfin tí ìjọba orílẹ̀-èdè Kazakhstan ṣe lórí ìwà ọ̀daràn, tí ẹnu ò kò lórí ẹ̀, láti fẹ̀sùn kàn án.
Wọ́n wá fi Ọ̀gbẹ́ni Akhmedov sí àtìmọ́lé fún oṣù mélòó kan kí wọ́n tó gbọ́ ẹjọ́ rẹ̀, wọn ò sì jẹ́ kó gba ìtọ́jú tó yẹ.
David A.
Semonian, tó jẹ́ agbẹnusọ àwọn Ẹlẹ́rìí Jèhófà ní oríléeṣẹ́ wọn, sọ pé: “Kárí ayé ni ọ̀rọ̀ Ọ̀gbẹ́ni Teymur ti ká àwa Ẹlẹ́rìí Jèhófà lára.
À ń retí pé àwọn aláṣẹ máa fagi lé àwọn ẹ̀sùn tí kò lẹ́sẹ̀ ńlẹ̀ tí wọ́n fi kàn án yìí, wọ́n á sì dá Kristẹni olóòótọ́, tí kì í rúfin ìlú yìí sílẹ̀ kó lè pa dà sílé lọ́dọ̀ àwọn mọ̀lẹ́bí rẹ̀, kó sì lè gba ìtọ́jú pàjáwìrì tó nílò." Lójú àwọn Ẹlẹ́rìí Jèhófà, ẹ̀rí ni ohun tí ilé ẹjọ́ ìlú Astana ṣe yìí jẹ́ pé àwọn aláṣẹ ní Kazakhstan ti ń ṣe bíi ti àwọn aláṣẹ orílẹ̀-èdè Rọ́ṣíà, tó ń ṣenúnibíni sáwọn Ẹlẹ́rìí, pàápàá lórí bí Ilé Ẹjọ́ Gíga Jù Lọ Lórílẹ̀-èdè Rọ́ṣíà ṣe fòfin de Ẹ̀ka Ọ́fíìsì Tó Ń Bójú Tó Iṣẹ́ Àwọn Ẹlẹ́rìí Jèhófà ní Rọ́ṣíà.
Ọ̀gbẹ́ni Semonian ṣàlàyé pé: “Bí ohun tí ìjọba ṣe lórí ẹ̀sìn wa ní Rọ́ṣíà, òfin tí ìjọba Kazakhstan sọ pé àwọn ṣe láti fi dènà àwọn agbawèrèmẹ́sìn ni wọ́n ń ṣì lò báyìí láti fẹ̀sùn kan àwa Ẹlẹ́rìí Jèhófà, ohun tí wọ́n sì ṣe fún Teymur Akhmedov nìyẹn.
Àwọn àjọ tó wà lábẹ́ ìjọba àpapọ̀, bí Ìgbìmọ̀ Tó Ń Rí sí Ẹ̀tọ́ Ọmọnìyàn lábẹ́ ìdarí Ìparapọ̀ Àwọn Orílẹ̀-èdè àti Àjọ Orílẹ̀-èdè Amẹ́ríkà Tó Ń Rí sí Òmìnira Ẹ̀sìn Kárí Ayé, ti sọ fún àwọn aláṣẹ orílẹ̀-èdè Kazakhstan pé kí wọ́n má ṣi àwọn òfin yẹn lò mọ́ láti ṣèdíwọ́ fún ìjọsìn tá à ń ṣe ní ìrọwọ́rọsẹ̀." Nígbà tó máa parí ọ̀rọ̀ rẹ̀, ó ní: “Ọ̀rọ̀ gbogbo àwọn ará wa lórílẹ̀-èdè Kazakhstan ń jẹ wá lọ́kàn, à ń retí pé ìjọba ò ní fìyà jẹ wọ́n mọ́ torí pé wọ́n ń kọ́ àwọn ẹlòmíì lẹ́kọ̀ọ́ Bíbélì, bẹ́ẹ̀ àwọn èèyàn mọ̀ pé kárí ayé ni ẹ̀kọ́ yìí ti ń ṣèrànwọ́ láwùjọ.
Gbogbo wa là ń retí ibi tí ẹjọ́ yìí máa já sí." Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Kazakhstan: Bekzat Smagulov, +----
Àwọn Aláṣẹ Ilẹ̀ Rọ́ṣíà Fẹ́ Gbẹ́sẹ̀ Lé Ilé Tó Jẹ́ ti Àjọ Àwọn Ẹlẹ́rìí Jèhófà ti Orílẹ̀-èdè Amẹ́ríkà ÌLÚ NEW YORK​—⁠Ní Thursday, May , , Ilé Ẹjọ́ Saint Petersburg máa gbọ́ ẹjọ́ kòtẹ́milọ́rùn táwọn Ẹlẹ́rìí Jèhófà pè lórí ẹjọ́ tí ilé ẹjọ́ ti kọ́kọ́ dá tẹ́lẹ̀ pé kí ìjọba gbẹ́sẹ̀ lé ẹ̀ka ọ́fíìsì wọn àtijọ́ ní Rọ́ṣíà.
Tí ilé ẹjọ́ ò bá gba ẹjọ́ kòtẹ́milọ́rùn yìí wọlé, ìjọba lè gbẹ́sẹ̀ lé gbogbo ilé ńlá mẹ́rìnlá () tó wà ní ẹ̀ka ọ́fíìsì náà lẹ́sẹ̀kẹsẹ̀.
Ẹ̀ka ọ́fíìsì náà gba ilẹ̀ tó tó éékà mẹ́ẹ̀ẹ́dọ́gbọ̀n (), owó ilé náà àti gbogbo ohun tó wà níbẹ̀ sì fẹ́rẹ̀ẹ́ tó mílíọ̀nù méjìlélọ́gbọ̀n () owó dọ́là.
Nígbà tí Ilé Ẹjọ́ Sestroretskiy kọ́kọ́ dá ẹjọ́ náà ní December , ṣe ni adájọ́ fọwọ́ rọ́ ẹ̀rí kan sẹ́yìn, ìyẹn pé àjọ Watch Tower Bible and Tract Society of Pennsylvania (ìyẹn WTPA) tó wà ní Amẹ́ríkà tí kì í ṣe àjọ tó ń pawo wọlé ló ni ẹ̀ka ọ́fíìsì àwọn Ẹlẹ́rìí Jèhófà.
Àtọdún  làwọn Ẹlẹ́rìí Jèhófà ní Rọ́ṣíà ti sọ ilé náà di ti àjọ WTPA, àtìgbà yẹn ni àjọ WTPA sì ti san owó orí tó tó mílíọ̀nù mẹ́ta owó dọ́là fún ìjọba orílẹ̀-èdè Rọ́ṣíà.
Bó tiẹ̀ jẹ́ pé ìjọba orílẹ̀-èdè Rọ́ṣíà fọwọ́ sí ohun tí wọ́n ṣe lábẹ́ òfin yìí láti ọdún mẹ́tàdínlógún () sẹ́yìn, ohun tí ilé ẹjọ́ ń sọ báyìí ni pé ìwé tí àwọn Ẹlẹ́rìí fi sọ ilé náà di ti àjọ WTPA ò lẹ́sẹ̀ ńlẹ̀.
Wọ́n wá sọ pé àjọ táwọn Ẹlẹ́rìí Jèhófà fi forúkọ iṣẹ́ wọn sílẹ̀ lábẹ́ òfin ní Rọ́síà ló ni ẹ̀ka ọ́fíìsì náà.
Níwọ̀n ìgbà tó sì jẹ́ pé Ilé Ẹjọ́ Gíga Jù Lọ ti fòfin de àjọ yẹn lọ́dún , tí ilé ẹjọ́ ò bá lọ gba ẹjọ́ kòtẹ́milọ́rùn tí àwọn Ẹlẹ́rìí pè yìí wọlé, a jẹ́ pé ohun tí ilé ẹjọ́ ti kọ́kọ́ sọ ló máa ṣẹlẹ̀, ìjọba sì lè gbẹ́sẹ̀ lé ilé náà lójú ẹsẹ̀.
Wọ́n máa gbọ́ ẹjọ́ náà ní aago mọ́kànlá ààbọ̀ ní Ilé Ẹjọ́ Saint Petersburg, ul.
Basseynaya, , St. Petersburg, ní Rọ́ṣíà.
Agbẹnusọ fún Àwa Ẹlẹ́rìí Jèhófà: Kárí Ayé: David A. Semonian, Ọ́fíìsì Agbéròyìnjáde, +---
Àwọn Ẹlẹ́rìí Jèhófà Gba Àmì Ẹ̀yẹ Torí Bí Wọ́n Ṣe Gbé Àṣà Ìbílẹ̀ Bòlífíà Yọ Níbi Àpéjọ Àgbègbè Wọn ÌLÚ SANTA CRUZ, lórílẹ̀-èdè Bolivia—Láti October  sí , , ó fẹ́rẹ̀ẹ́ tó ẹgbẹ̀rún mẹ́tàdínlógún (,) èèyàn láti orílẹ̀-èdè ogún () tó wá sípàdé àgbègbè táwọn Ẹlẹ́rìí Jèhófà ṣe nílùú Cochabamba, lórílẹ̀-èdè Bòlífíà.
Ìpàdé náà wú àwọn aláṣẹ lórí débi pé iléeṣẹ́ méjì ní Bòlífíà ló fún àwọn Ẹlẹ́rìí Jèhófà ní àmì ẹ̀yẹ torí pé wọ́n tún ibi tí wọ́n ti ṣe àpéjọ náà ṣe lọ́nà tó ṣàrà ọ̀tọ̀, wọ́n sì ṣe ìpàtẹ kan tó jẹ́ káwọn èèyàn rí oríṣiríṣi àṣà ìbílẹ̀ táwọn ọmọ ilẹ̀ Bòlífíà ní.
Àtọ̀dún  làwọn Ẹlẹ́rìí Jèhófà ti ń ṣe àpéjọ àgbègbè nínú ọgbà Fundación para la Feria Internacional de Cochabamba (ìyẹn FEICOBOL).
Ṣe làwọn Ẹlẹ́rìí máa ń gbá ilẹ̀ ọgbà náà kó tó di ọjọ́ tí àpéjọ máa bẹ̀rẹ̀.
Àmọ́ lọ́dún yìí, ẹgbẹẹgbẹ̀rún èèyàn ló máa wá, torí náà, kí wọ́n lè múra sílẹ̀, àwọn Ẹlẹ́rìí tí iye wọn tó ẹgbẹ̀rún mẹ́rin ó lé ọgọ́rùn-ún mẹ́sàn-án (,) ló yọ̀ǹda ara wọn láti tún ọgbà náà ṣe tinú tòde, ọjọ́ mẹ́ẹ̀ẹ́dógún () ló sì gbà wọ́n.
Lára iṣẹ́ tí wọ́n ṣe ni pé wọ́n kun ilé, wọ́n ṣe àwọn páìpù omi, wọ́n sì ṣètò àwọn ohun èlò tó máa jẹ́ kí wọ́n lè gbóhùn sáfẹ́fẹ́ kí wọ́n sì wo fídíò.
Wọ́n tún ṣe àfikún iṣẹ́ ní ìta ọgbà náà, bíi ríro àyíká, títún àwọn bẹ́ǹṣì ìjókòó àti iná ẹ̀gbẹ́ títì ṣe.
Àmì ẹ̀yẹ tí iléeṣẹ́ FEICOBOL fún àwọn Ẹlẹ́rìí Jèhófà.
Yàtọ̀ síyẹn, àwọn Ẹlẹ́rìí Jèhófà tó wà nílùú yẹn ṣètò ibì kan tí wọ́n pàtẹ àwọn ohun ìṣẹ̀ǹbáyé sí.
Wọ́n fi ìpàtẹ yìí dá àwọn tó lé ní ẹgbẹ̀rún kan àti ọgọ́rùn-ún mẹ́jọ (,) tí wọ́n wá síbi àpéjọ náà láti àwọn orílẹ̀-èdè míì lẹ́kọ̀ọ́ nipa àṣà ìbílẹ̀ àwọn ọmọ ilẹ̀ Bòlífíà.
Lára ohun tí wọ́n pàtẹ ni àwọn nǹkan tí wọ́n ń gbìn nílẹ̀ wọn àtàwọn àwòrán tí wọ́n kùn sára ògiri.
Bákan náà, wọ́n ṣe ilé mẹ́ta síbi tí wọ́n pàtẹ sí yìí.
Àwọn ilé yìí jẹ́ kí àwọn tó wá síbẹ̀ rí bí wọ́n ṣe máa ń kọ́lé ní Bòlífíà, àwọn Ẹlẹ́rìí ò sì gbé àwọn ilé náà nígbà tí wọ́n ń lọ, ṣe ni wọ́n fi sílẹ̀ fún iléeṣẹ́ FEICOBOL.
Àmì ẹ̀yẹ tí Àjọ Tó Ń Rí sí Àṣà Ìbílẹ̀ Cochabamba fún wọn.
Aldo Vacaflores, tó jẹ́ ààrẹ ìgbìmọ̀ tó ń darí iléeṣẹ́ FEICOBOL, fún àwọn Ẹlẹ́rìí Jèhófà ní àmì ẹ̀yẹ torí iṣẹ́ tí wọ́n ṣe.
Ó sọ pé, “Bí àwọn ará ṣọ́ọ̀ṣì yín ṣe fi gbogbo ọkàn ṣiṣẹ́ wú wa lórí gan-an." Ó fi kún ọ̀rọ̀ rẹ̀ pé: “Ìtara gidi lẹ fi ṣiṣẹ́ yìí, ẹ sì fi ara yín jìn, kódà, gbogbo ọkàn lẹ fi ṣe é kí gbogbo àwọn tó bá wá sí [àpéjọ] yìí lè gbádùn ẹ̀.
Àá máa fi tiyín ṣe àpẹẹrẹ fáwọn míì." Ìpàtẹ ohun ìṣẹ̀ǹbáyé táwọn Ẹlẹ́rìí ṣe wú Àjọ Tó Ń Rí sí Àṣà Ìbílẹ̀ Cochabamba lórí, ni ọ́fíìsì ìjọba ìpínlẹ̀ Cochabamba yìí bá fún wọn ní àmì ẹ̀yẹ.
Sdenka Fuentes, tó jẹ́ ààrẹ àjọ náà dúpẹ́ lọ́wọ́ àwọn Ẹlẹ́rìí Jèhófà pé wọ́n yàn láti ṣe àpéjọ àgbègbè wọn nílùú Cochabamba.
Ó ní ohun ìṣẹ̀ǹbáyé tí wọ́n pàtẹ jẹ́ káwọn èèyàn rí oríṣiríṣi àṣà ìbílẹ̀ táwọn ọmọ orílẹ̀-èdè Bòlífíà ní lọ́nà tó ṣàrà ọ̀tọ̀.
Ibi táwọn Ẹlẹ́rìí Jèhófà kó ohun ìṣẹ̀ǹbáyé sí jẹ́ káwọn èèyàn rí àṣà ìbílẹ̀ àwọn ọmọ ilẹ̀ Bòlífíà.
Garth Goodman, tó jẹ́ agbẹnusọ fáwọn Ẹlẹ́rìí Jèhófà ní Bòlífíà sọ pé: “Àǹfààní ńlá ni àpéjọ àgbègbè yìí fún àpapọ̀ àwọn tí iye wọn jẹ́ ẹgbẹ̀rún lọ́nà mọ́kàndínláàádọ́ta ó lé ọgọ́rùn-ún mẹ́ta àti ogún (,), tó fi mọ́ àwọn tó wà nílùú mẹ́fà míì tá a tàtagbà àpéjọ náà sí, láti jọ jọ́sìn Ọlọ́run.
Inú wa dùn pé àwọn aráàlú mọyì ohun tá a ṣe láti fi hàn pé a ka orílẹ̀-èdè Bòlífíà àtàwọn àṣà ìbílẹ̀ rẹ̀ tó ṣàrà ọ̀tọ̀ sí." Àtọdún  làwọn Ẹlẹ́rìí Jèhófà ti ń kọ́ àwọn èèyàn lẹ́kọ̀ọ́ Bíbélì lórílẹ̀-èdè Bòlífíà.
Níbẹ̀rẹ̀ ọdún , ohun pàtàkì méjì ni wọ́n gbé ṣe.
Wọ́n mú Ìwé Mímọ́ Kristẹni Lédè Gíríìkì (tí àwọn èèyàn mọ̀ sí Májẹ̀mú Láéláé) jáde ní èdè Quechua àti Aymara.
Agbẹnusọ fún Àwa Ẹlẹ́rìí Jèhófà: Kárí Ayé: David A.
Semonian, Ọ́fíìsì Agbéròyìnjáde, +--- Bòlífíà: Garth Goodman, +---
Àwọn Ẹlẹ́rìí Jèhófà Pèsè Ìrànwọ́ Lẹ́yìn Tí Omíyalé Tó lágbára Ṣẹlẹ̀ ní Ìlú Mozambique Ní MAPUTO, lórílẹ̀-èdè Mozambique—Ọ̀pọ̀lọpọ̀ ọ̀sẹ̀ ni òjò fi rọ̀ tí kò sì dá láti oṣù December títí wọ àárín oṣù January ládùúgbò Zambezia tó jẹ́ olú ìlú Mozambique, ọwọ́ òjò yìí le débi pé omíyalé ṣẹlẹ̀, ó sì gbẹ̀mí èèyàn tí ó tó ọgọ́jọ ó dín méjì [].
Ẹ̀ka ọ́fíìsì àwa Ẹlẹ́rìí Jèhófà tó wà ní ìlú Mozambique ròyìn pé kò sí Ẹlẹ́rìí Jèhófà kankan tó kú tàbí tó fara pa.
Àmọ́, omíyalé náà ba ibi méjì tá a ti ń jọ́sìn jẹ́, ìyẹn ibi tá à ń pè ní Gbọ̀ngàn Ìjọba, ilé àwọn ará wa tó sì bàjẹ́ jẹ́ ọgọ́rùn méjì àti mẹ́ẹ̀dọ́gbọ̀n ().
Àwọn ará tó yọ̀ǹda ara wọn múra láti fi ọkọ̀ òfuurufú gbé oúnjẹ sọdá sí àdúgbò Chire, ní agbègbè Zambezia.
Àwọn Ẹlẹ́rìí Jèhófà ṣètò ìgbìmọ̀ tó máa bójú tó àwọn ará wọn tó nílò ìrànlọ́wọ́ ládùúgbò wọn.
Wọ́n fi àwọn Gbọ̀ngàn Ìjọba kan ṣe ibùgbé fún ìgbà díẹ̀ àti ibi tí wọ́n ti máa pín oúnjẹ.
Ìlú Chire wà ní nǹkan bí ẹgbẹ̀rún kan àti ẹ̀ẹ́dẹ́gbẹ̀ta kìlómítà (, km) sí ìlú Maputo, omíyalé ba àwọn afárá téèyàn lè gbà wọ àdúgbò yẹn jẹ́, tí kò sì jẹ́ kí àwọn Ẹlẹ́rìí Jèhófà tó tó ẹgbẹ̀rún kan lé ní ọgọ́rùn-ún mẹ́ta (,) kọjá.
Àjọ tó ń rí sí ètò Ìrìnnà Ọkọ̀ Òfuurufú nílùú Mozambique gbà kí wọ́n fi ọkọ̀ òfuurufú gbé àwọn ohun èlò tí wọ́n fẹ́ fi ṣèrànwọ́ sọdá sí àgbègbè yẹn, ẹrù náà sì tó tọ́ọ̀nù méjìdínlógún ().
Àpò àgbàdo àti kóró àgbàdo tí wọ́n ń dì sọ́kọ̀ láti pín nílùú Morrumbala.
Arákùnrin Alberto Libombo tó jẹ́ agbẹnusọ fún àwọn Ẹlẹ́rìí Jèhófà nílùú Mozambique sọ pé: “Inú wa dùn láti rí ẹ̀mí ọ̀làwọ́ tí àwọn ará wa ní láti ṣèrànwọ́.
Ẹ̀ka ọ́fíìsì tó wà ní ìlú Mozambique ń bá ètò lọ láti pèsè oúnjẹ àti bí wọ́n á ṣe ṣàtúnṣe tàbí ṣàtúnkọ́ àwọn ilé tó ti bàjẹ́.
Àá máa bá a lọ láti ṣe gbogbo ohun tá a lè ṣe láti máa pèsè ìtùnú nípa tẹ̀mí àti láti máa ṣèrànwọ́ fún àwọn tí ìṣẹ̀lẹ̀ ṣẹ̀ sí." Gbọ̀ngàn Ìjọba tó wà ní àgbègbè Chiromo ni wọ́n lò fún ìgbà díẹ̀ láti pín àwọn nǹkan tí wọ́n kó wá.
Agbẹnusọ fún Àwa Ẹlẹ́rìí Jèhófà: Oríléeṣẹ́: J. R. Brown, Ọ́fíìsì Agbéròyìnjáde, tẹlifóònù + Mozambique: Alberto Libombo, tel.
Ìjọba South Korea Ń Fìyà tí Kò Tọ́ Jẹ Dong-hyuk Shin Ọgọ́rọ̀ọ̀rún àwọn tí ẹ̀rí ọkàn ò jẹ́ kí wọ́n ṣiṣẹ́ ológun ni ìjọba orílẹ̀-èdè South Korea ń fi sẹ́wọ̀n.
Wọ́n tún máa ń fìyà jẹ àwọn tórúkọ wọn ti wà lára ọmọ ogun tí wọ́n lè pè nígbàkigbà pé kí wọ́n wá ṣèrànwọ́ lójú ogun, àmọ́ tí wọ́n wá sọ pé ẹ̀rí ọkàn ò lè jẹ́ káwọn ṣe é mọ́.
Orílẹ̀-èdè South Korea ni Dong-hyuk Shin ń gbé.
Nígbà tó ṣì wà lọ́mọdé, ó mọ̀ pé lọ́jọ́ kan, ìjọba máa pe òun wọṣẹ́ ológun.
Gbogbo ìgbà táwọn ológun bá ti ránṣẹ́ sí i ló máa ń lọ.
Lọ́dún , ó sin ìjọba tán lẹ́nu iṣẹ́ ológun, wọ́n sì yẹ́ ẹ sí nígbà tó ń lọ.
Ni wọ́n bá tún forúkọ ẹ̀ kún àwọn ọmọ ogun tí wọ́n lè pè nígbàkigbà pé kí wọ́n wá ṣèrànwọ́ lójú ogun, léraléra ni wọ́n sì lè ránṣẹ́ sí i pé kó wá gba ìdálẹ́kọ̀ọ́ iṣẹ́ ológun.
Ọdún mẹ́jọ ni wọ́n fi máa ń ṣe é.
Lẹ́yìn tí Ọ̀gbẹ́ni Shin sin ìjọba tán lẹ́nu iṣẹ́ ológun, ó bẹ̀rẹ̀ sí í kẹ́kọ̀ọ́ Bíbélì.
Ọ̀rọ̀ àlàáfíà tí Bíbélì sọ wọ̀ ọ́ lọ́kàn, débi tó fi sọ pé òun ò ní lọ́wọ́ sí iṣẹ́ ológun mọ́.
Nígbà tí ìjọba wá ní kó wá gba ìdálẹ́kọ̀ọ́ iṣẹ́ ológun sí i ní March , ó sọ fáwọn aláṣẹ pé òun ò ní lè gba ìdálẹ́kọ̀ọ́ torí ó ta ko ẹ̀rí ọkàn òun.
Wọn Ò Ka Òmìnira Ẹ̀rí Ọkàn Sí Ìjọba South Korea ò gbà pé èèyàn lẹ́tọ̀ọ́ láti kọ iṣẹ́ ológun tí ẹ̀rí ọkàn ò bá jẹ́ kó ṣe é.
Lọ́wọ́lọ́wọ́, àwọn Ẹlẹ́rìí Jèhófà tó lé ní ogójì [] ni wọ́n ń ránṣẹ́ sí pé kí gba ìdálẹ́kọ̀ọ́ iṣẹ́ ológun gẹ́gẹ́ bí ọmọ ogun tí wọ́n lè pè nígbàkigbà pé kó wá ṣèrànwọ́ lójú ogun, bẹ́ẹ̀, àwọn Ẹlẹ́rìí yìí ti sọ pé ẹ̀rí ọkàn ò lè jẹ́ káwọn ṣiṣẹ́ ológun.
Àwọn ológun ò tiẹ̀ ṣe bíi pé àwọn gbọ́ ohun tí Ọ̀gbẹ́ni Shin sọ nígbà tó ní òun ò lè gba ìdálẹ́kọ̀ọ́ iṣẹ́ ológun tí wọ́n pè é fún.
Wọn ò yéé ránṣẹ́ sí i, ìgbà ọgbọ̀n [] ni wọ́n ránṣẹ́ sí i lọ́dún .
Wọ́n ṣì ń ránṣẹ́ sí Ọ̀gbẹ́ni Shin léraléra fún ọdún méje tó tẹ̀ lé e.
Àròpọ̀ iye ìgbà tí wọ́n ránṣẹ́ sí i láti March  sí December  pé kó wá gba ìdálẹ́kọ̀ọ́ iṣẹ́ ológun jẹ́ ìgbà méjìdínlọ́gọ́fà []. * Torí pé Ọ̀gbẹ́ni Shin máa ń sọ fún tọ̀wọ̀tọ̀wọ̀ pé òun ò ní lè ṣe é ní gbogbo ìgbà tí wọ́n bá pè é, ìgbà mọ́kàndínláàádọ́ta [] ni wọ́n fẹ̀sùn kàn án, ìgbà mọ́kàndínláàádọ́rin [] ló ti fojú ba ilé ẹjọ́ lóríṣiríṣi, ìgbà márùndínlógójì [] sì ni wọ́n ti dá ẹjọ́ rẹ̀.
“Kò Sọ́gbọ́n Tó Fẹ́ Dá Sí I" Àwọn ilé ẹjọ́ mọ̀ dáadáa pé ọ̀rọ̀ yìí lágbára lọ́kàn Ọ̀gbẹ́ni Shin, kò fẹ́ ṣohun tó ta ko ẹ̀rí ọkàn rẹ̀ rárá.
Nínú ọ̀kan lára àwọn ẹjọ́ tí wọ́n dá ní October , , Ilé Ẹjọ́ Ulsan sọ pé: “A gbà pé níwọ̀n ìgbà tí [Dong-hyuk Shin] ti di Ẹlẹ́rìí Jèhófà, kò sọ́gbọ́n tó fẹ́ dá sí i ju pé kó ṣẹ ìjọba lórí ọ̀rọ̀ yìí, torí ó rí i pé ọ̀kan lòun máa mú, nínú kóun ṣiṣẹ́ ológun tó ta ko ẹ̀rí ọkàn òun àbí kóun ṣe ohun tó bá ẹ̀rí ọkàn òun àti ohun tóun gbà gbọ́ mu." Bó tiẹ̀ jẹ́ pé ilé ẹjọ́ náà gba ọ̀rọ̀ Ọ̀gbẹ́ni Shin rò, òfin iṣẹ́ ológun tí ìjọba orílẹ̀-èdè South Korea ṣe ti ká àwọn ilé ẹjọ́ lórílẹ̀-èdè náà lọ́wọ́ kò.
Àpapọ̀ owó ìtanràn tó ju ẹgbẹ̀rún mẹ́tàlá [,] owó dọ́là ti ilẹ̀ Amẹ́ríkà ni ilé ẹjọ́ ti ní kí Ọ̀gbẹ́ni Shin san, ẹ̀ẹ̀mẹfà sì ni wọ́n ti rán an lọ sí ẹ̀wọ̀n, ó kéré tán, oṣù mẹ́fà, àmọ́ wọ́n pa dà ní kó má lọ sẹ́wọ̀n, wọ́n wá fìyẹn dín òmìnira ẹ̀ kù.
Nígbà kan, ilé ẹjọ́ ní kó fi ohun tó lé ní ọjọ́ mẹ́jọ ṣiṣẹ́ àṣesìnlú.
Ọ̀gbẹ́ni Shin sọ pé: “Ìbànújẹ́ dorí mi kodò, ọkàn mi ò sì balẹ̀ rárá.
Ó ń ṣe mí bíi pé mi ò lè bọ́ ńbẹ̀ láé.
Bí mo ṣe ń pààrà ilé ẹjọ́ tún kó ìbànújẹ́ bá ìdílé mi.
Ní nǹkan bí ọdún mẹ́sàn-án tí wọn ò jẹ́ kí n gbádùn yìí, ìyá mi náà ò gbádùn, ọkàn wọn ò balẹ̀, ó sì kó bá ìlera wọn.
Ìbànújẹ́ ńlá ló jẹ́ fún mi bí wọn ò ṣe gbádùn torí ọ̀rọ̀ mi.
Kò tún wá sówó lọ́wọ́ mi.
Torí pé léraléra làwọn aláṣẹ ń pè mí, tí wọ́n ń fẹ̀sùn kàn mí, tí ilé ẹjọ́ sì ń dá mi lẹ́bi, ẹ̀ẹ̀méje ọ̀tọ̀ọ̀tọ̀ ni mo fi iṣẹ́ tí mò ń ṣe sílẹ̀ torí pé mo gbọ́dọ̀ máa fojú ba ilé ẹjọ́, ìyẹn ò sì jẹ́ kí n ráyè dúró níbi iṣẹ́." Ìjọba Kọ̀ Láti Tẹ̀ Lé Àdéhùn tí Wọ́n Bá Ìjọba Àpapọ̀ Ṣe Gbogbo ìgbà tí ilé ẹjọ́ dá Ọ̀gbẹ́ni Shin lẹ́bi ló pe ẹjọ́ kòtẹ́milọ́rùn sáwọn ilé ẹjọ́ ní South Korea, àmọ́ ibi pẹlẹbẹ lọ̀bẹ ń fi lélẹ̀.
Ẹ̀ẹ̀mẹrin ni Ilé Ẹjọ́ Gíga Jù Lọ pàápàá fagi lé ẹjọ́ tó pè.
Níwọ̀n ìgbà tí Ọ̀gbẹ́ni Shin ò rí nǹkan ṣe sọ́rọ̀ náà ní South Korea, ó kọ̀wé sí Ìgbìmọ̀ Tó Ń Rí sí Ẹ̀tọ́ Ọmọnìyàn lábẹ́ ìdarí Ìparapọ̀ Àwọn Orílẹ̀-èdè ní June .
Ó sọ pé, pẹ̀lú bí ìjọba orílẹ̀-èdè South Korea ò ṣe yéé pe òun wá wọṣẹ́ ológun, tí wọ́n ń pe òun lẹ́jọ́, tí ilé ẹjọ́ sì ń dá òun lẹ́bi, ṣe ni wọ́n kọ̀ láti ṣe ohun tí wọ́n fọwọ́ sí nínú ìwé àdéhùn International Covenant on Civil and Political Rights.
Ohun mẹ́ta jẹ yọ nínú ọ̀rọ̀ tí Ọ̀gbẹ́ni yìí sọ: Òfin ìjọba àpapọ̀ lágbàáyé sọ pé, tí ìjọba bá ń pe àwọn tí ẹ̀rí ọkàn ò jẹ́ kí wọ́n ṣiṣẹ́ ológun léraléra pé kí wọ́n wá wọṣẹ́ ológun, tí wọ́n sì ń fìyà jẹ wọ́n léraléra, ṣe ni wọ́n ń fi ẹ̀tọ́ tí wọ́n ní dù wọ́n, torí kì í ṣe bó ṣe yẹ kí nǹkan rí nìyẹn lábẹ́ òfin.
Bí àwọn aláṣẹ ṣe ń pè wọ́n léraléra pé kí wọ́n wá wọṣẹ́ ológun yìí, tí wọ́n sì ń fẹ̀sùn ọ̀daràn kàn wọ́n, ó fi hàn pé ìjọba fẹ́ fipá mú wọn wọṣẹ́ ológun.
Wọn ò jẹ́ kí Ọ̀gbẹ́ni Shin rímú mí, bí wọ́n sì ṣe ń fojú kéré ẹ̀rí ọkàn rẹ̀ yìí, tí wọ́n ń pè é ní ọ̀daràn torí ohun tó gbà gbọ́ kò bójú mu rárá, wọn ò fọ̀wọ̀ rẹ̀ wọ̀ ọ́.
Torí pé ohun tí Ọ̀gbẹ́ni Shin gbà gbọ́ ni ò jẹ́ kó wọṣẹ́ ológun, ó sọ pé wọ́n fi òmìnira ẹ̀rí ọkàn àti òmìnira ẹ̀sìn du òun.
Ó Ń Retí Ìgbà tí Ìtura Máa Dé Ọ̀gbẹ́ni Shin ń retí pé Ìgbìmọ̀ Tó Ń Rí sí Ẹ̀tọ́ Ọmọnìyàn yìí máa gbèjà òun, torí léraléra ni Ìgbìmọ̀ yìí ti sọ fún ìjọba South Korea pé kí wọ́n fi àwọn tí ẹ̀rí ọkàn ò jẹ́ kí wọ́n ṣiṣẹ́ ológun sílẹ̀, torí ẹ̀tọ́ wọn ni. * Ọ̀gbẹ́ni Shin ń retí pé kí wọ́n ṣèpinnu tó máa gbe àwọn tó wà lára àwọn ọmọ ogun tí ìjọba lè pè nígbàkigbà pé kí wọ́n wá ṣèrànwọ́ lójú ogun.
Ó sọ pé: “Mi ò kábàámọ̀ bí mo ṣe dúró lórí ohun tí mo gbà gbọ́, tí mi ò sì fẹ́ ṣohun tó ta ko ẹ̀rí ọkàn mi, àmọ́ mi ò fara mọ́ bí àwọn aláṣẹ ṣe ṣe mí.
Mò ń retí ọjọ́ tí ìjọba orílẹ̀-èdè South Korea máa fọwọ́ sí i pé èèyàn lẹ́tọ̀ọ́ láti sọ pé òun ò ṣiṣẹ́ ológun tí ẹ̀rí ọkàn rẹ̀ ò bá jẹ́ kó ṣe é." Bọ́rọ̀ ṣe rí lára àwọn Ẹlẹ́rìí Jèhófà míì tó wà ní South Korea àti káàkiri ayé nìyẹn.
“Tí àwọn aláṣẹ bá ń fìyà jẹ àwọn tí ẹ̀rí ọkàn ò jẹ́ kí wọ́n ṣiṣẹ́ ológun léraléra torí pé wọn ò ṣe ohun tí wọ́n ní kí wọ́n ṣe, tó sì jẹ́ pé lórí ọ̀rọ̀ yìí kan náà pé àwọn ò lè ṣe ohun tó ta ko ẹ̀rí ọkàn àwọn ni wọ́n ṣe ń fìyà jẹ wọ́n léraléra, àwọn aláṣẹ ọ̀hún máa jẹ̀bi, wọ́n á sì jìyà ohun tí wọ́n ṣe."—Ìgbìmọ̀ Tó Ń Rí sí Ẹ̀tọ́ Ọmọnìyàn, Ìpinnu lórí ẹjọ́ Zafar Abdullayev v.
Turkmenistan, Communication No.
/, U.N.
CCPR/C//D// (March , ).
ìpínrọ̀   Ìgbà ọgbọ̀n ni wọ́n ránṣẹ́ sí Dong-hyuk Shin lọ́dún , ìgbà márùndínlógójì lọ́dún , ìgbà mẹ́ẹ̀ẹ́dógún  lọ́dún , ìgbà mẹ́sàn-án lọ́dún , ìgbà mẹ́tàdínlógún  lọ́dún  àti ìgbà méjìlá  lọ́dún .
Àmọ́ lọ́dún  àti , wọn ò ránṣẹ́ sí àwọn tí ìjọba lè pè nígbàkigbà pé kí wọ́n wá ṣèrànwọ́ lójú ogun mọ́, torí náà, wọn ò pe Ọ̀gbẹ́ni Shin ní  àti .
ìpínrọ̀   Ìpinnu márùn-ún ni Ìgbìmọ̀ Tó Ń Rí sí Ẹ̀tọ́ Ọmọnìyàn lábẹ́ ìdarí Ìparapọ̀ Àwọn Orílẹ̀-èdè ti ṣe, torí wọ́n rí i pé ìjọba South Korea ti rú òfin tó wà ní Àpilẹ̀kọ , tó sọ̀rọ̀ nípa “òmìnira èrò, ẹ̀rí ọkàn àti ẹ̀sìn": Yeo-bum Yoon and Myung-jin Choi v.
Republic of Korea, Communication No. -/, U.N. Doc. CCPR/C//D/-/ (November , ); Eu-min Jung et al.
Republic of Korea, Communication No. -/, U.N. Doc. CCPR/C//D/-/ (March , ); Min-kyu Jeong et al.
Republic of Korea, Communication No. -/, U.N. Doc. CCPR/C//D/-/ (March , ); Jong-nam Kim et al.
Republic of Korea, Communication No. /, U.N. Doc. CCPR/C//D// (October , ); àti Young-kwan Kim et al.
v. Republic of Korea, Communication No.  /, U.N. Doc. CCPR/C//D// (October , ).
Mọ Púpọ̀ Sí I ÌBÉÈRÈ TÁWỌN ÈÈYÀN MÁA Ń BÉÈRÈ Kí Nìdí Tí Àwọn Ẹlẹ́rìí Jèhófà Kì Í Fi Í Jagun?
Jákèjádò ayé ni wọ́n ti mọ àwa Ẹlẹ́rìí Jèhófà pé a kì í lọ́wọ́ sí ogun.
Kọ́ nípa ìdí tí a kì í fi í lọ́wọ́ sí ogun.
Àwọn ọlọ́pàá Rọ́ṣíà lọ kó àwọn tó ń ṣe ìjọsìn, wọ́n sì ti ọmọ orílẹ̀-èdè Denmark mọ́lé Ní May , , àwọn ọlọ́pàá àtàwọn àjọ aláàbò tí wọ́n ń pè ní Federal Security Service (FSB) lọ dí àwọn ará wa lọ́wọ́ níbi tí wọ́n ti ń ṣe àwọn ìpàdé tá a máa ń ṣe lọ́sọ̀ọ̀sẹ̀ nílùú Oryol lórílẹ̀-èdè Rọ́ṣíà.
Àwọn aláṣẹ fẹ̀sùn kàn àwa Ẹlẹ́rìí Jèhófà pé à ń kóra jọ gẹ́gẹ́ bí àjọ àwọn agbawèrèmẹ́sìn.
Ní June , , ìjọba gbẹ́sẹ̀ lé àwọn ibi tá a ti ń jọ́sìn nílùú Oryol lórí ẹ̀sùn pé agbawèrèmẹ́sìn ni wá.
Yàtọ̀ síyẹn, wọ́n tún gba àwọn ìsọfúnni pàtàkì nípa àwọn ará tó wà nípàdé lọ́jọ́ yẹn, wọ́n gba àwọn fóònù àti tablet wọn, wọ́n sì tún lọ yẹ ilé wọn wò bóyá wọ́n á rí àwọn nǹkan míì.
Àwọn aláṣẹ yìí tún kó àwọn arákùnrin inú ijọ tó wà ní Oryol lọ sí ọ́fíìsì àjọ aláàbò tí wọ́n ń pè ní FSB, wọ́n sì tún fi ọ̀kan lára àwọn alàgbà ìjọ yẹn sẹ́wọ̀n, ẹni tí orúkọ rẹ̀ ń jẹ́ Dennis Christensen tó wá láti orílẹ̀-èdè Denmark.
Wọ́n tún sọ pé kí Ilé Ẹjọ́ àgbègbè Sovietskiy fi ọ̀gbẹ́ni Christensen sí àtìmọ́lé tí ẹnikẹ́ni ò ní lè gbà á sílẹ̀, èyí á lè fún àwọn òṣìṣẹ́ ààbò yẹn láyè láti wá àwọn ẹ̀rí tí wọ́n á fi ṣe ẹjọ́ wa.
Adájọ́ tí orúkọ rẹ̀ ń jẹ́ Svetlana Naumova ló fọwọ́ sí i pé kí wọ́n ti ọ̀gbẹ́ni Christensen mọ́lé fún oṣù méjì.
Wọn máa gbé ọ̀rọ̀ náà lọ sílé ẹjọ́ lónìí.
Tó bá jẹ̀bi, ó ṣeé ṣe kó ṣẹ̀wọn ọdún mẹ́fà sí mẹ́wàá ní ìbámu pẹ̀lú ohun tí ìwé òfin sọ nínú Article .
apá kìíní.
Àwùjọ àwọn èèyàn tó kó ara wọn jọ láti jọ́sìn ni àwọn Ẹlẹ́rìí Jèhófà tó wà ní Oryol, wọn kì í ṣe àjọ tí wọ́n fi òfin gbé kalẹ̀.
Ohun tí ìjọba orílẹ̀-èdè Rọ́ṣíà ṣe yìí fi hàn pé ìjọsìn wa ni wọ́n fẹ́ dá dúró kì í ṣe àwọn ibi tá a ti ń jọ́sìn.
Ohun kan náà ló ṣẹlẹ̀ sí àwọn ará wa tó wà ní Taganrog, ìjọba kọ́kọ́ gbẹ́sẹ̀ lé àwọn ibi tí wọ́n ti ń jọ́sìn, wọ́n tún wá fẹ̀sùn kan àwọn ará mẹ́rìndínlógún torí wọ́n ń jọ́sìn, wọ́n sọ pé agbawèrèmẹ́sìn ni wọ́n.
Ní November , wọ́n sọ nílé ẹjọ́ pé àwọn ará mẹ́rìndínlógún yẹn jẹ̀bi ẹ̀sùn tí wọ́n fi kàn wọ́n, àmọ́ wọ́n sọ ìdájọ́ wọn di ìgbà míì.
Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù ń tún ẹjọ́ wọn gbé yẹ̀ wò lọ́wọ́.
Ilé Ẹjọ́ Ìlú Oryol Gbọ́ Tẹnu Àwọn Ẹlẹ́rìí Fúngbà Àkọ́kọ́ Níbi Ìgbẹ́jọ́ Dennis Christensen Ní April , , ìgbẹ́jọ́ Dennis Christensen pa dà bẹ̀rẹ̀ ní Ilé Ẹjọ́ Zheleznodorozhniy nílùú Oryol.
Ọmọ ilẹ̀ Denmark ni Ọ̀gbẹ́ni Christensen, Ẹlẹ́rìí Jèhófà sì ni.
Ibi ìpàdé kan tí wọ́n ti ń ṣèjọsìn ló wà ní May  tí wọ́n fi mú un, àtìgbà yẹn ló sì ti wà látìmọ́lé.
Ọ̀gbẹ́ni Fomin tó jẹ́ olùpẹ̀jọ́ fẹ̀sùn kan Ọ̀gbẹ́ni Christensen pé ó ń ‘ṣètò iṣẹ́ fún iléeṣẹ́ kan tó jẹ́ ti àwọn agbawèrèmẹ́sìn,’ ìyẹn àjọ táwọn Ẹlẹ́rìí Jèhófà fi forúkọ ẹ̀sìn wọn sílẹ̀ lábẹ́ òfin nílùú Oryol, èyí tí ìjọba gbẹ́sẹ̀ lé ní June  lórí ẹ̀sùn irọ́ tí wọ́n fi kàn wọ́n pé agbawèrèmẹ́sìn ni wọ́n.
Àwọn agbẹjọ́rò Ọ̀gbẹ́ni Christensen sọ pé àwọn ò fara mọ́ ẹ̀sùn tí wọ́n fi kàn án torí pé òfin ò de ìjọ àwọn Ẹlẹ́rìí Jèhófà tó wà ní Oryol, èèyàn àlàáfíà tó ń kóra jọ láti jọ́sìn, kí wọ́n sì kẹ́kọ̀ọ́ Bíbélì ni wọ́n.
Àwọn agbẹjọ́rò rẹ̀ tẹnu mọ́ ọn pé àwọn aláṣẹ Rọ́ṣíà fúnra wọn gbà pé ẹ̀sìn àwọn Ẹlẹ́rìí Jèhófà kọ́ làwọn fòfin dè, àti pé òfin ilẹ̀ Rọ́ṣíà fọwọ́ sí i pé èèyàn lẹ́tọ̀ọ́ láti sọ ohun tó bá gbà gbọ́. * Torí náà, nígbà tí Ọ̀gbẹ́ni Christensen ń ṣèjọsìn níbi tí wọ́n ti rí i, ohun tó gbà gbọ́ ló ń ṣe.
April ,  ni wọ́n bẹ̀rẹ̀ sí í gbọ́ tẹnu àwọn ẹlẹ́rìí.
Olùpẹ̀jọ́ kọ́kọ́ ké sí ọ̀tẹlẹ̀múyẹ́ kan tó ń bá àwọn Ẹ̀ṣọ́ Aláàbò Ìjọba Àpapọ̀ ṣiṣẹ́ pé kó wá sọ tẹnu ẹ̀.
Ọ̀tẹlẹ̀múyẹ́ náà jẹ́rìí sí i pé àtọdún  lòun ti ń fi kámẹ́rà ká ohun tó ń lọ láyìíká Gbọ̀ngàn Ìjọba tó wà nílùú Oryol.
Àmọ́ kò lè ṣàlàyé ohun tó ṣẹlẹ̀ nínú ilé, torí ohun tí wọ́n rí nínú kámẹ́rà ò ju bí Ọ̀gbẹ́ni Christensen ṣe ń kí àwọn yòókù tọ̀yàyà-tọ̀yàyà nígbà tí wọ́n ń wọnú Gbọ̀ngàn Ìjọba náà.
Olùpẹ̀jọ́ náà wá ké sí obìnrin kan tó ń gbé nílùú yẹn tó ti lọ sípàdé àwọn Ẹlẹ́rìí Jèhófà rí ní Oryol.
Àmọ́ kò rí nǹkan sọ nípa ohun tí Ọ̀gbẹ́ni Christensen ń ṣe torí pé kí ìjọba tó gbẹ́sẹ̀ lé àjọ táwọn Ẹlẹ́rìí Jèhófà fi forúkọ ẹ̀sìn wọn sílẹ̀ nílùú Oryol ló ti lọ sípàdé náà gbẹ̀yìn.
Irina Christensen Lọ́jọ́ kejì, olùpẹ̀jọ́ ké sí obìnrin ọlọ́dún méjìdínlọ́gọ́rin () kan tó jẹ́ Ẹlẹ́rìí Jèhófà kó wá sọ tẹnu ẹ̀.
Lẹ́yìn tí olùpẹ̀jọ́ náà bi í lóríṣiríṣi ìbéèrè fún wákàtí méjì àtààbọ̀ torí kó lè rí “ẹ̀rí" tó máa fi kó bá Ọ̀gbẹ́ni Christensen, ohun tí obìnrin náà sọ ò ju pé àwọn Ẹlẹ́rìí Jèhófà ò lọ́gàá, wọn ò sì ní olórí, àti pé tí wọ́n bá ń ṣèpàdé lọ́wọ́, wọn kì í lo àwọn ìwé ẹ̀sìn tí ìjọba Rọ́ṣíà ti fòfin dè.
Ìgbẹ́jọ́ náà máa pa dà bẹ̀rẹ̀ ní May , , wọ́n sì ti ṣètò pé á máa lọ bẹ́ẹ̀ fún ọjọ́ mélòó kan nínú oṣù yẹn.
Tí wọ́n bá sọ pé Ọ̀gbẹ́ni Christensen jẹ̀bi, wọ́n lè ní kó fi ẹ̀wọ̀n ọdún mẹ́fà sí mẹ́wàá gbára.
Ohun tó ṣeé ṣe kó ṣẹlẹ̀ yìí ti kó ìdààmú ọkàn bá àwọn Ẹlẹ́rìí Jèhófà kárí ayé, ọ̀rọ̀ Ọ̀gbẹ́ni Christensen àti Irina ìyàwó ẹ̀ sì ń ká wọn lára.
ìpínrọ̀   Nígbà tí Ilé Ẹjọ́ Gíga Jù Lọ fọwọ́ sí i pé kí ìjọba fòfin de àjọ tí àwọn Ẹlẹ́rìí Jèhófà fi forúkọ ẹ̀sìn wọn sílẹ̀ lábẹ́ òfin nílùú Oryol, ohun tí wọ́n sọ nígbà náà ni pé: “A ò ní fi ẹ̀tọ́ àwọn tó ń ṣe ẹ̀sìn náà dù wọ́n pé kí wọ́n má sọ ohun tí wọ́n gbà gbọ́, torí pé ìjọba ò ní kí wọ́n má kóra jọ láti ṣe ìsìn, tí kò bá ṣáà ti ní ín ṣe pẹ̀lú pípín àwọn ìwé ẹ̀sìn tó jẹ́ ti agbawèrèmẹ́sìn."
Ilé Ẹjọ́ Gíga Jù Lọ Lórílẹ̀-Èdè Rọ́ṣíà Tún Ká Àwọn Ẹlẹ́rìí Jèhófà Lọ́wọ́ Kò Sí I Ní October , , Ilé Ẹjọ́ Gíga Jù Lọ lórílẹ̀-èdè Rọ́ṣíà fọwọ́ sí ẹjọ́ tí ilé ẹjọ́ kan dá pé àwọn fòfin de àjọ táwọn Ẹlẹ́rìí Jèhófà forúkọ rẹ̀ sílẹ̀ lábẹ́ òfin nílùú Orel torí ẹ̀sùn tí wọ́n fi kàn wọ́n.
Ìkeje rèé nínú àjọ táwọn Ẹlẹ́rìí Jèhófà forúkọ rẹ̀ sílẹ̀ lábẹ́ òfin tí àwọn ilé ẹjọ́ lórílẹ̀-èdè Rọ́ṣíà fòfin dè.
Bẹ́ẹ̀ sì rèé, ṣe ni wọ́n ń ṣi òfin agbawèrèmẹ́sìn lò láti fòfin de ẹ̀sìn àwọn Ẹlẹ́rìí Jèhófà.
Àwọn aláṣẹ ìlú Orel ti ń gbìyànjú tẹ́lẹ̀ láti fòfin de ẹ̀sìn àwọn Ẹlẹ́rìí Jèhófà nílùú Orel, wọ́n hùmọ̀ irọ́ kan tí wọ́n fẹ́ lọ́ mọ́ wọn lẹ́sẹ̀.
Nígbà tí wọn ò rí i ṣe, Ilé Iṣẹ́ Ètò Ìdájọ́ fẹ̀sùn kan àwọn Ẹlẹ́rìí ní May  pé àjọ “agbawèrèmẹ́sìn" ni àjọ tí wọ́n forúkọ rẹ̀ sílẹ̀ lábẹ́ òfin nílùú Orel.
Ẹjọ́ yìí gbàfiyèsí gan-an torí pé lẹ́yìn tí Agbẹjọ́rò Àgbà ti kìlọ̀ fáwọn Ẹlẹ́rìí ní March  pé òun máa ti ẹ̀ka ọ́fíìsì wọn pa, ìlú Orel ni wọ́n tún ti kìlọ̀ fáwọn Ẹlẹ́rìí pé àwọn máa fòfin de ẹ̀sìn wọn, tí wọ́n sì ti ṣe bẹ́ẹ̀ báyìí.
Ilé Ẹjọ́ Ìjọba ti Ilẹ̀ South Korea Máa Tó Ṣe Ìpinnu Ńlá Kan Ìpinnu mánigbàgbé kan ṣì wà tí Ilé Ẹjọ́ Ìjọba ti Ilẹ̀ South Korea máa tó ṣe, torí wọ́n tún ti ń gbé e yẹ̀ wò bóyá ó bófin mu kí wọ́n máa lo Òfin Iṣẹ́ Ológun láti fìyà jẹ àwọn tí ẹ̀rí ọkàn ò jẹ́ kí wọ́n ṣiṣẹ́ ológun.
Àtìgbà tí Ilé Ẹjọ́ Ìjọba ti dá ọ̀rọ̀ náà sílẹ̀ ní July  ni ọ̀pọ̀ èèyàn ti ń retí ìpinnu tí Ilé Ẹjọ́ náà máa ṣe.
Lẹ́nu àìpẹ́ yìí, Han-chul Park tó jẹ́ ààrẹ Ilé Ẹjọ́ náà sọ pé kóun tó lo sáà òun tán ní January , , Ilé Ẹjọ́ náà máa ṣèpinnu lórí ọ̀rọ̀ ọ̀hún.
Ọ̀pọ̀lọpọ̀ Èèyàn Ló Máa Kàn Ilé Ẹjọ́ Ìjọba ni ilé ẹjọ́ tó ga jù lọ ní South Korea, àwọn ló máa ń pinnu bóyá òfin kan bá òfin orílẹ̀-èdè náà mu àbí ó ta kò ó.
Ìjọba ti ní kí Ilé Ẹjọ́ náà tún Òfin Iṣẹ́ Ológun gbé yẹ̀ wò, pàápàá níbi tó ti sọ pé kí wọ́n máa rán àwọn tí ẹ̀rí ọkàn ò bá jẹ́ kí wọ́n ṣiṣẹ́ ológun lọ sẹ́wọ̀n.
Wọ́n ní kí Ilé Ẹjọ́ náà pinnu bóyá ìyà tí wọ́n fi ń jẹ àwọn èèyàn yìí ta ko Òfin Ilẹ̀ South Korea, bóyá ó sì ta ko ẹ̀tọ́ táwọn èèyàn ní lábẹ́ òfin láti lómìnira ẹ̀rí ọkàn àti ẹ̀sìn.
Tí Ilé Ẹjọ́ náà bá sọ pé bí ìjọba ṣe ń fi àwọn tí ẹ̀rí ọkàn ò jẹ́ kí wọ́n ṣiṣẹ́ ológun sẹ́wọ̀n láti àìmọye ọdún ò bófin mu, ó máa di dandan kí ìjọba South Korea wá nǹkan ṣe sí ọ̀rọ̀ náà.
Ó ṣeé ṣe kí ìyẹn mú kí ìjọba ṣíwọ́ bí wọ́n ṣe ń fẹ̀sùn kan àwọn ọ̀dọ́kùnrin tí ẹ̀rí ọkàn ò jẹ́ kí wọ́n ṣiṣẹ́ ológun, kí ilé ẹjọ́ máa dá wọn láre, kí wọ́n má sì rán wọn lọ sẹ́wọ̀n mọ́.
Ẹnu Àwọn Ilé Ẹjọ́ Ò Kò Ilé Ẹjọ́ Ìjọba ti gbé ọ̀rọ̀ yìí yẹ̀ wò rí lọ́dún  àti .
Ẹ̀ẹ̀mejì yẹn ni wọ́n ti sọ pé ó bófin mu kí wọ́n máa fìyà jẹ àwọn tí ẹ̀rí ọkàn ò jẹ́ kí wọ́n ṣiṣẹ́ ológun.
Bákan náà, lọ́dún  àti , Ilé Ẹjọ́ Gíga Jù Lọ lórílẹ̀-èdè South Korea, tó jẹ́ ilé ẹjọ́ tó ga jù tó ń gbọ́ ẹjọ́ kòtẹ́milọ́run, tó sì máa ń gbọ́ ẹjọ́ gbẹ̀yìn, sọ pé èèyàn ò lè sọ pé òun ò ṣiṣẹ́ ológun torí ẹ̀rí ọkàn ò jẹ́ kó ṣe é.
Bó tiẹ̀ jẹ́ pé àwọn ilé ẹjọ́ tó ga yìí ti fẹnu sí ọ̀rọ̀ yìí, ọ̀rọ̀ náà ò tíì lójú, kódà, àwọn ilé ẹjọ́ kan ṣì ń níṣòro lórí ẹ̀.
Gbogbo ìpele ilé ẹjọ́ ní South Korea ló sọ pé ó nira fáwọn láti rán àwọn tí ẹ̀rí ọkàn ò jẹ́ kí wọ́n ṣiṣẹ́ ológun lọ sẹ́wọ̀n.
Látìgbà tí Ilé Ẹjọ́ Ìjọba ti ṣèpinnu lórí ọ̀rọ̀ yìí lọ́dún , Ilé Ẹjọ́ náà fúnra wọn ti fọwọ́ sí i pé àwọn máa gbọ́ ẹjọ́ tí àwọn ilé ẹjọ́ ìlú méje gbé wá àtàwọn ẹjọ́ méjìlélógún [] míì táwọn èèyàn gbé wá.
Kì í tún ṣe gbogbo ẹjọ́ tí Ilé Ẹjọ́ Gíga Jù Lọ dá làwọn èèyàn ń fara mọ́, torí náà, ogójì [] ẹjọ́ ló ṣì wà lọ́rùn Ilé Ẹjọ́ Ìjọba lórí ọ̀rọ̀ àwọn tí ẹ̀rí ọkàn ò jẹ́ kí wọ́n ṣiṣẹ́ ológun.
Láti May , àwọn mẹ́sàn-án tí ẹ̀rí ọkàn ò jẹ́ kí wọ́n ṣiṣẹ́ ológun ni ilé ẹjọ́ ti dá láre.
Ní October , ilé ẹjọ́ kòtẹ́milọ́rùn kan kíyè sí i bí ẹnu àwọn ilé ẹjọ́ ìlú àtàwọn ilé ẹjọ́ gíga ò ṣe kò lórí ọ̀rọ̀ yìí, wọ́n wá sọ pé: “Kò tíì ṣẹlẹ̀ rí, pé kí ẹnu má kò lórí ofin kan ṣoṣo, kí kálukú wá máa yí i síbí, yí i sọ́hùn-ún." Fúngbà àkọ́kọ́, ilé ẹjọ́ kòtẹ́milọ́rùn yìí kan náà dá àwọn mẹ́ta tí ẹ̀rí ọkàn ò jẹ́ kí wọ́n ṣiṣẹ́ ológun láre.
Inú ẹgbẹ́ Seoul Bar Association dùn sí ìpinnu tí ilé ẹjọ́ ṣe yẹn, wọ́n ní “mánigbàgbé" ló jẹ́.
Han-kyu Kim, tó jẹ́ ààrẹ ẹgbẹ́ Seoul Bar Association, sọ pé ọwọ́ Ilé Ẹjọ́ Ìjọba lọ̀rọ̀ náà kù sí báyìí.
“Kò tíì ṣẹlẹ̀ rí, pé kí ẹnu má kò lórí ofin kan ṣoṣo, kí kálukú wá máa yí i síbí, yí i sọ́hùn-ún."—Ilé Ẹjọ́ Gwangju, Third Criminal Division, nígbà tí wọ́n ń dá ẹjọ́ Lak-hoon Cho, ní October , Ọ̀rọ̀ Tó Ti Pẹ́ Nílẹ̀ Ti Fẹ́rẹ̀ẹ́ Lójú Ọ̀gbẹ́nì Kim tún sọ pé: “Ara àwọn aráàlú ti wà lọ́nà láti gbọ́ ohun tí [Ilé Ẹjọ́ Ìjọba] máa sọ lórí ọ̀rọ̀ yìí, wọ́n retí pé ilé ẹjọ́ yìí máa gbèjà àwọn.
Àwọn tí ẹ̀rí ọkàn ò jẹ́ kí wọ́n ṣiṣẹ́ ológun ṣì ń jìyà torí ẹ̀sùn ọ̀daràn tó ti wà lọ́rùn wọn, ìjọba ò sì tún fìgbà kan rò ó pé kí wọ́n jẹ́ káwọn ọkùnrin yìí ṣiṣẹ́ àṣesìnlú dípò iṣẹ́ ológun.
Mo rọ Ilé Ẹjọ́ Ìjọba pé kí wọ́n tètè ṣèpinnu lórí ọ̀rọ̀ yìí, torí àwọn nìkan ló kù tó lè jà fẹ́tọ̀ọ́ àwọn aráàlú." Láti ọgọ́ta [] ọdún báyìí, ó fẹ́rẹ̀ẹ́ jẹ́ pé gbogbo ìdílé àwọn Ẹlẹ́rìí Jèhófà tó wà lórílẹ̀-èdè South Korea lọ̀rọ̀ yìí ti kàn.
Bàbá àwọn kan, àwọn ọmọ wọn lọ́kùnrin, àwọn ẹ̀gbọ́n àtàwọn àbúrò wọn ló ti ṣẹ̀wọ̀n torí wọ́n kọ̀ láti wọṣẹ́ ológun.
Tí Ilé Ẹjọ́ Ìjọba bá ṣèpinnu tó gbe àwọn tí ẹ̀rí ọkàn ò jẹ́ kí wọ́n ṣiṣẹ́ ológun yìí, wọn ò ní ṣẹ̀wọ̀n mọ́ torí ẹ̀wọ̀n tí wọ́n ń rán wọn lọ ò ṣàǹfààní kankan, ọ̀pọ̀ ọ̀dọ́kùnrin ló sì máa bọ́ lọ́wọ́ ẹ̀sùn ọ̀daràn tí wọ́n fi ń kàn wọ́n, tó sì ń pa wọ́n lára.
Àti pé kò ní sẹ́ni tó máa fi ẹ̀tọ́ òmìnira ẹ̀rí ọkàn àti òmìnira ẹ̀sìn du gbogbo aráàlú mọ́.
Ojú Ilé Ẹjọ́ Ìjọba ni gbogbo èèyàn ń wò báyìí, wọ́n ń retí ìpinnu gbankọgbì tí wọ́n máa tó ṣe.
Ilé Ẹjọ́ Ní Rọ́ṣíà Gbọ́ Ẹjọ́ Kòtẹ́milọ́rùn Lórí Bí Wọ́n Ṣe Fòfin De Bíbélì Ní December , , ilé ẹjọ́ Leningrad Regional Court gbọ́ ẹjọ́ kòtẹ́milọ́rùn táwọn Ẹlẹ́rìí Jèhófà gbé wá lórí ẹjọ́ tí ilé ẹjọ́ kékeré kan dá, pé àwọn fòfin de Ìwé Mímọ́ ní Ìtumọ̀ Ayé Tuntun lédè Rọ́ṣíà.
Àwọn lọ́yà kọ́kọ́ ṣàlàyé ìdí tí a kò fi gbà pẹ̀lú ìdájọ́ tí ilé ẹjọ́ Vyborg City Court kọ́kọ́ dá torí ohun tí àwọn tí wọ́n yàn láti ṣèwádìí lórí Bíbélì sọ ni wọ́n fi dájọ́ yẹn.
Ilé ẹjọ́ náà kò lè tọ́ka sí apá kan nínú Ìwé Mímọ́ ní Ìtumọ̀ Ayé Tuntun tó fìdí ẹ̀rí wọn múlẹ̀ pé ìwé agbawèrèmẹ́sìn ni.
Ilé ẹjọ́ náà ò béèrè fún ẹ̀rí kankan, dípò bẹ́ẹ̀, ohun tí wọ́n ń tẹnu mọ́ ni ohun táwọn tó ṣe ìwádìí yẹn sọ pé ìwé agbawèrèmẹ́sìn ni Ìwé Mímọ́ ní Ìtumọ̀ Ayé Tuntun torí pé orúkọ Ọlọ́run wà nínú rẹ̀, ìyẹn Jèhófà.
Àwọn lọ́yà tún rán ilé ẹjọ́ létí pé, tipẹ́-tipẹ́ ni wọ́n ti ń lo orúkọ yẹn ní Rọ́ṣíà, yàtọ̀ síyẹn, orúkọ yẹn tún wà nínú ọ̀pọ̀ Bíbélì lédè Rọ́ṣíà.
Àwọn tó ṣe ìwádìí yẹn tún sọ pé Ìwé Mímọ́ ní Ìtumọ̀ Ayé Tuntun kì í ṣe Bíbélì torí pé wọn ò kọ ọ́ sí iwájú ẹ̀ pé Bíbélì ni.
Kí ilé ẹjọ́ bàa lè mọ̀ pé irọ́ ni ohun tí wọ́n sọ yìí, àwọn lọ́yà wa tọ́ka sí ọ̀rọ̀ ìṣáájú tó wà nínú ẹ̀dà Ìwé Mímọ́ ní Ìtumọ̀ Ayé Tuntun tó jáde lọ́dún , tó sọ pé: “Bíbélì ìtumọ̀ ayé tuntun lédè Rọ́ṣíà." Ilé ẹjọ́ Leningrad Regional Court ti pinnu láti pe àwọn olùwádìí tó máa tún ọ̀rọ̀ yẹn gbé yẹ̀ wò.
Ní báyìí, ilé ẹjọ́ ti sún ẹjọ́ náà sí December , , aago méjì ààbọ̀ ní ọ̀sán.
Ṣé Kì Í Ṣe Pé Wọ́n Máa Tó Fòfin De Gbogbo Ẹlẹ́rìí Jèhófà ní Rọ́ṣíà?
Ní February , , Ilé Iṣẹ́ Ètò Ìdájọ́ lórílẹ̀-èdè Rọ́ṣíà pàṣẹ tuntun kan.
Wọ́n ní kí Ẹ̀ka Ọ́fíìsì Tó Ń Bójú Tó Iṣẹ́ Àwọn Ẹlẹ́rìí Jèhófà fún àwọn ní ìsọfúnni nípa gbogbo ìjọ àwọn Ẹlẹ́rìí Jèhófà tí iye rẹ̀ jẹ́ ẹgbẹ̀rún méjì ó lé igba àti mẹ́tàdínlọ́gọ́rin [,] tó wà jákèjádò Rọ́ṣíà.
Ìgbà tí Agbẹjọ́rò Àgbà pàṣẹ pé kí Ilé Iṣẹ́ Ètò Ìdájọ́ lọ yẹ Ẹ̀ka Ọ́fíìsì náà wò ni wọ́n pa àṣẹ tuntun yìí.
Nígbà àyẹ̀wò yẹn, àwọn ibi táwọn Ẹlẹ́rìí ti forúkọ ẹ̀sìn wọn sílẹ̀ lábẹ́ òfin nìkan làwọn aláṣẹ gbájú mọ́.
Lára rẹ̀ ni Ẹ̀ka Ọ́fíìsì náà fúnra rẹ̀, títí kan àwọn ibòmíì tí wọ́n ti forúkọ ẹ̀sìn wọn sílẹ̀ lábẹ́ òfin láwọn ìlú káàkiri orílẹ̀-èdè náà, èyí tí àwọn ìjọ ti máa ń ṣe ìjọsìn.
Ní February , , Ilé Iṣẹ́ Ètò Ìdájọ́ parí àyẹ̀wò tí wọ́n ń ṣe, wọ́n sì jábọ̀ pé Ẹ̀ka Ọ́fíìsì náà ti rúfin, àti pé àmì wà pé wọ́n ń lọ́wọ́ sí “iṣẹ́ agbawèrèmẹ́sìn." Ọ̀rọ̀ àwọn Ẹlẹ́rìí Jèhófà tó wà ní Rọ́ṣíà ń ká àwọn ará wọn tó wà kárí ayé lára gan-an.
Àṣẹ tuntun tí Ilé Iṣẹ́ Ètò Ìdájọ́ gbé kalẹ̀ yìí fi hàn pé wọ́n ti dájú sọ àwọn ìjọ àwọn Ẹlẹ́rìí Jèhófà.
Pẹ̀lú ìgbésẹ̀ táwọn aláṣẹ gbé yìí, àwọn Ẹlẹ́rìí Jèhófà gbà pé kì í kàn ṣe pé Agbẹjọ́rò Àgbà fẹ́ gbẹ́sẹ̀ lé gbogbo ibi táwọn Ẹlẹ́rìí Jèhófà ti forúkọ ẹ̀sìn wọn sílẹ̀ lábẹ́ òfin, ṣe ni wọ́n tún fẹ́ fòfin de gbogbo àwọn Ẹlẹ́rìí Jèhófà jákèjádò orílẹ̀-èdè Rọ́ṣíà.
Àwọn Aláṣẹ ní Kazakhstan Dẹ Pańpẹ́ fún Ẹlẹ́rìí Jèhófà Kan, Wọ́n Lọ́ Ẹ̀sùn Mọ́ Ọn Lẹ́sẹ̀, Wọ́n sì Fi Sẹ́wọ̀n Ní January , , Ìgbìmọ̀ Tó Ń Rí sí Ọ̀rọ̀ Ààbò lórílẹ̀-èdè Kazakhstan mú Ọ̀gbẹ́ni Teymur Akhmedov, wọ́n sì fi sẹ́wọ̀n torí pé ó ń sọ ohun tó gbà gbọ́ fáwọn míì.
Ní May sí June ọdún , àwọn ọkùnrin méje pe Teymur wá sí ilé kan tí wọ́n yá, wọ́n láwọn nífẹ̀ẹ́ sí ẹ̀sìn àwọn Ẹlẹ́rìí Jèhófà.
Wọ́n tún wá sílé Teymur lápá ìparí ọdún yẹn.
Teymur ò mọ̀ pé ọgbọ́nkọ́gbọ́n làwọn aráabí ń ta, àṣé àwọn méje tó rò pé òun ń kọ́ lẹ́kọ̀ọ́ Bíbélì yìí ń fi kámẹ́rà ká gbogbo ohun tí wọ́n ń ṣe sílẹ̀.
Àwọn aláṣẹ wá fẹ̀sùn kan Teymur torí ọ̀rọ̀ ẹ̀sìn tó ń bá àwọn ọkùnrin yìí sọ, bẹ́ẹ̀ sì rèé, ọ̀rọ̀ àlàáfíà ni.
Wọ́n fẹ̀sùn kàn án pé ó ń “dá wàhálà sílẹ̀ láàárín àwọn ẹlẹ́sìn," ó sì ń “gbé [ẹ̀sìn] kan ga ju àwọn yòókù lọ." Wọ́n ti fi sí àtìmọ́lé olóṣù méjì títí dìgbà tí wọ́n á fi gbọ́ ẹjọ́ rẹ̀.
Tí ilé ẹjọ́ bá sọ pé ó jẹ̀bi, ó máa fẹ̀wọ̀n ọdún márùn-ún sí mẹ́wàá gbára.
Ẹni ọgọ́ta [] ọdún ni Teymur, ó ti níyàwó, ó sì ní àìsàn kan tó le tó ń bá fínra.
Ó ti pe ẹjọ́ kòtẹ́milọ́rùn torí bí wọ́n ṣe fi sí àtìmọ́lé yìí, àwọn agbẹjọ́rò rẹ̀ sì ń retí kí ilé ẹjọ́ gbọ́ ẹjọ́ náà ní ọ̀sẹ̀ January , .
Ìjọba Orílẹ̀-èdè Nagorno-Karabakh Rán Ẹni tí Ẹ̀rí Ọkàn Ò Jẹ́ Kó Ṣiṣẹ́ Ológun Lọ Sẹ́wọ̀n Láìtọ́ Artur Avanesyan tó jẹ́ ọmọ ogún ọdún ń ṣẹ̀wọ̀n ọdún méjì ààbọ̀ lọ́wọ́lọ́wọ́ ní ọgbà ẹ̀wọ̀n Shushi, lórílẹ̀-èdè Nagorno-Karabakh.
Bẹ́ẹ̀, ọ̀dọ́kùnrin yìí sọ pé òun ṣe tán láti ṣiṣẹ́ àṣesìnlú dípò iṣẹ́ ológun.
Gbogbo oríṣi ilé ẹjọ́ tó wà lórílẹ̀-èdè Nagorno-Karabakh ló ti gbọ́ ẹjọ́ ọ̀dọ́kùnrin yìí, àmọ́ wọn ò gbà pé ó lẹ́tọ̀ọ́ láti kọṣẹ́ ológun torí ẹ̀rí ọkàn rẹ̀ ò jẹ́ kó ṣiṣẹ́ ológun.
Ẹlẹ́rìí Jèhófà ni Ọ̀gbẹ́ni Avanesyan.
Ó ṣàlàyé ohun tó gbà gbọ́, tó sì dá a lójú, ó ní: “Ẹ̀rí ọkàn mi ò gbà mí láyè láti ṣiṣẹ́ ológun.
Mo nífẹ̀ẹ́ aládùúgbò mi, mi ò sì fẹ́ gbé ohun ìjà tàbí kí n tiẹ̀ kọ́ bí màá ṣe fi pààyàn." Ó tún sọ pé: “Kì í ṣe pé mò ń sá fún ohun tó yẹ kí ń ṣe fún orílẹ̀-èdè mi.
Mo ní kí ìjọba jẹ́ kí n ṣiṣẹ́ àṣesìnlú dípò iṣẹ́ ológun, àmọ́ wọn ò gbà fún mi." Ó Fẹ́ Ṣiṣẹ́ Àṣesìnlú, àmọ́ Ìjọba Ò Gbà Ní January , , ìjọba ní kí Ọ̀gbẹ́ni Avanesyan fojú ba ẹ̀ka iṣẹ́ ológun nílùú Askeran, ìyẹn Askeran City Military Commissariat lórílẹ̀-èdè Nagorno-Karabakh.
Nígbà tó di ọjọ́ kejì, ó kọ̀wé sí ìjọba láti ṣàlàyé fún wọn pé ẹ̀rí ọkàn òun ò ní jẹ́ kóun lè ṣiṣẹ́ ológun, àmọ́ ó sọ pé òun ṣe tán àtiṣe iṣẹ́ àṣesìnlú.
Torí ó mọ̀ pé kò sí ìṣètò iṣẹ́ àṣesìnlú ní orílẹ̀-èdè Nagorno-Karabakh, ó fi ọ̀rọ̀ yìí tó agbẹjọ́rò kan létí.
Torí pé Ọ̀gbẹ́ni Avanesyan ní ìwé àṣẹ láti gbé ní orílẹ̀-èdè Àméníà,  agbẹjọ́rò rẹ̀ kàn sí àwọn aláṣẹ lórílẹ̀-èdè Àméníà àti Nagorno-Karabakh, ó sì jọ pé orílẹ̀-èdè Àméníà máa fọwọ́ sí i pé kí Ọ̀gbẹ́ni Avanesyan wá ṣiṣẹ́ àṣesìnlú níbẹ̀.
Ọ̀gbẹ́ni Avanesyan wá kó lọ sí Àméníà, nírètí pé ọ̀rọ̀ náà máa bọ́ sí i.
Ní February , , ó kọ̀wé sí ẹ̀ka iṣẹ́ ológun tó ń jẹ́ Masis Military Commissariat  lórílẹ̀-èdè Àméníà.
Àmọ́ àjọ tó ń rí sí iṣẹ́ àṣesìnlú lórílẹ̀-èdè Àméníà ò pe Ọ̀gbẹ́ni Avanesyan títí.
Bó ṣe di July , , àwọn ọlọ́pàá ìlú Yerevan, lórílẹ̀-èdè Àméníà ní kó fojú ba àgọ́ ọlọ́pàá.
Àṣé àwọn ọlọ́pàá láti orílẹ̀-èdè Nagorno-Karabakh ti ń dúró dè é níbẹ̀.
Ṣe ni àwọn ọlọ́pàá orílẹ̀-èdè Àméníà fẹ́ fà á lé ìjọba orílẹ̀-èdè Nagorno-Karabakh lọ́wọ́.
Nígbà tó dé, kíá ni wọ́n mú un, wọ́n sì fipá mú un kúrò nílùú Yerevan pa dà sílùú Askeran ní Nagorno-Karabakh, láì fojú ba ilé ẹjọ́ tàbí kí wọ́n tẹ̀ lé àwọn ìlànà míì tó yẹ.
Wọ́n Fi sí Àtìmọ́lé, Wọ́n Wá Gbọ́ Ẹjọ́ Rẹ̀ Ọmọ ọdún méjìdínlógún [] péré ni Ọ̀gbẹ́ni Avanesyan nígbà yẹn, July ,  tí wọ́n mú un yìí sì ni ọjọ́ àkọ́kọ́ tó máa lò lẹ́wọ̀n.
Lọ́jọ́ kejì, wọ́n mú un láti ẹ̀wọ̀n lọ sí ilé ẹjọ́ tó máa ń kọ́kọ́ gbọ́ ẹjọ́ tí ọ̀rọ̀ kan bá wáyé lórílẹ̀-èdè Nagorno-Karabakh.
Ibẹ̀ ló ti mò pé ilé ẹjọ́ yìí ti ní kí àwọn agbófinró wá mú òun tẹ́lẹ̀, kí wọ́n sì ti òun mọ́lé kí wọ́n tó gbọ́ ẹjọ́ òun.
Ilé ẹjọ́ náà ṣì gùn lé ohun tí wọ́n sọ tẹ́lẹ̀, wọ́n sì rán Ọ̀gbẹ́ni Avanesyan lọ́ sí ọgbà ẹ̀wọ̀n Shushi.
Ó gbìyànjú títí kí wọ́n má bàa fi sí àtìmọ́lé láìtíì dúró rojọ́, àmọ́ pàbó ni gbogbo rẹ̀ já sí.
Ní September , , Spartak Grigoryan tó jẹ́ adájọ́ ní ilé ẹjọ́ tó máa ń kọ́kọ́ gbọ́ ẹjọ́ ní Nagorno-Karabakh rán Ọ̀gbẹ́ni Avanesyan lọ sí ẹ̀wọ̀n ọdún méjì àtààbọ̀ torí pé o kọ iṣẹ́ ológun. * Ọ̀gbẹ́ni Avanesyan pe ẹjọ́ kòtẹ́milọ́rùn, àmọ́ Ilé Ẹjọ́ Kòtẹ́milọ́rùn àti Ilé Ẹjọ́ Gíga Jù Lọ ti orílẹ̀-èdè Nagorno-Karabakh fagi lé e, wọ́n ní ó gbọ́dọ̀ ṣẹ̀wọ̀n.
Ó wá já sí pé, ó máa wà lẹ́wọ̀n títí di January .
Bí Wọ́n Tiẹ̀ Fi Sẹ́wọ̀n Láìtọ́, Kò Kúrò Lórí Ìpinnu Rẹ̀ Ọ̀gbẹ́ni Shane Brady, tó jẹ́ ọ̀kan lára àwọn agbẹjọ́rò rẹ̀ sọ pé: “Torí ohun tí Ọ̀gbẹ́ni Avanesyan gbà gbọ́ ni wọ́n ṣe mú un, tí wọ́n tì í mọ́lé, tí wọ́n fẹ̀sùn kàn án, tí wọ́n sì dá a lẹ́bi.
Bó tiẹ̀ jẹ́ pé wọ́n rán an lọ sẹ́wọ̀n láìtọ́, ó ṣì dúró lórí ìpinnu ẹ̀, kò ṣe ohun tó ta ko ẹ̀rí ọkàn ẹ̀." Ọ̀gbẹ́ni Brady jábọ̀ pé àwọn aláṣẹ ọgbà ẹ̀wọ̀n ti gba Ọ̀gbẹ́ni Avanesyan láyè báyìí pé kó ní Bíbélì àtàwọn ìwé tó lè máa fi kẹ́kọ̀ọ́ Bíbélì nínú ẹ̀wọ̀n níbẹ̀, wọ́n sì gba àwọn mọ̀lẹ́bí rẹ̀ láyè láti máa wá bẹ̀ ẹ́ wò.
Ọ̀gbẹ́ni Avanesyan ṣe gbogbo ohun tó lè ṣe lórí ọ̀rọ̀ yìí, àmọ́ ibi pẹlẹbẹ lọ̀bẹ ń fi lélẹ̀ lọ́dọ̀ àwọn aláṣẹ orílẹ̀-èdè náà.
Ló bá kọ̀wé sí Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù (ìyẹn ilé ẹjọ́ ECHR).
Ó retí pé kí wọ́n gbèjà òun, torí léraléra ni ilé ẹjọ́ yìí ti dá àwọn tí ẹ̀rí ọkàn ò jẹ́ kí wọ́n ṣiṣẹ́ ológun láre.
Bí àpẹẹrẹ, nínú ẹjọ́ Ọ̀gbẹ́ni Bayatyan, ìyẹn Bayatyan v.
Àméníà, Ìgbìmọ̀ Tó Ga Jù Lọ ní ilé ẹjọ́ ECHR dájọ́ pé èèyàn lẹ́tọ̀ọ́ láti kọṣẹ́ ológun tí ẹ̀rí ọkàn rẹ̀ ò bá jẹ́ kó ṣe é torí pé gbogbo èèyàn ló ní òmìnira èrò, ẹ̀rí ọkàn àti ẹ̀sìn.
Ìdájọ́ yìí kan náà ni wọ́n si ń ṣe lórí irú àwọn ẹjọ́ yìí. * Àmọ́, ó lè jẹ́ pé oṣù mélòó kan lẹ́yìn tí ọ̀gbẹ́ni Avanesyan bá ṣẹ̀wọ̀n tán ni èsì ilé ẹjọ́ ECHR ṣẹ̀ṣẹ̀ máa dé.
Ẹjọ́ tí ilé ẹjọ́ ECHR ń dá lórí irú àwọn ọ̀rọ̀ yìí ti mú kí ìjọba àwọn orílẹ̀-èdè kan bẹ̀rẹ̀ sí í fọwọ́ sí i pé àwọn èèyàn lẹ́tọ̀ọ́ láti kọ iṣẹ́ ológun torí ẹ̀rí ọkàn ò jẹ́ kí wọ́n ṣe é, kódà lásìkò tí nǹkan ò rọrùn níbẹ̀ tàbí nígbà ogun pàápàá.
Bí àpẹẹrẹ, ní June , ilé ẹjọ́ gíga kan lórílẹ̀-èdè Ukraine dájọ́ pé nígbà tí ìjọba bá ń kó àwọn èèyan wọṣẹ́ ológun, àwọn tí ẹ̀rí ọkàn ò jẹ́ kí wọ́n ṣiṣẹ́ ológun lẹ́tọ̀ọ́ láti ṣiṣẹ́ àṣesìnlú ní tiwọn.
Ṣé Ìrètí Wà Pé Ìjọba Máa Wá Nǹkan Ṣe sí Ọ̀rọ̀ Àwọn tí Ẹ̀rí Ọkàn Ò Jẹ́ Kí Wọ́n Ṣiṣẹ́ Ológun ní Orílẹ̀-èdè Nagorno-Karabakh?
Àwọn Ẹlẹ́rìí Jèhófà ní orílẹ̀-èdè Nagorno-Karabakh àti gbogbo wọn kárí ayé ń retí pé ìjọba máa fọwọ́ sí i pé àwọn èèyàn lẹ́tọ̀ọ́ láti kọ iṣẹ́ ológun ní Nagorno-Karabakh torí pé ẹ̀rí ọkàn wọn ò jẹ́ kí wọ́n ṣe é.
Wọ́n retí pé kí ìjọba gba àwọn ọ̀dọ́kùnrin tí wọ́n jẹ́ èèyàn àlàáfíà yìí láyè láti ṣiṣẹ́ àṣesìnlú dípò kí wọ́n rán wọn lọ sẹ́wọ̀n.
Tí ìjọba bá fọwọ́ sí i pé àwọn èèyàn lẹ́tọ̀ọ́ láti kọ iṣẹ́ ológun ní Nagorno-Karabakh torí ọ̀rọ̀ ẹ̀rí ọkàn, a jẹ́ pé wọ́n ń tẹ̀ lé ìlànà tí ìjọba fi lélẹ̀ ní ilẹ̀ Yúróòpù nìyẹn, ìyẹn á sì fi hàn pé wọ́n gbà pé àwọn ọ̀dọ́kùnrin bíi Artur Avanesyan lẹ́tọ̀ọ́ láti gba ohun tó wù wọ́n gbọ́.
ìpínrọ̀   Àtìgbà tí wọ́n ti tì í mọ́lé ní July ,  ni wọ́n ti bẹ̀rẹ̀ sí í ka ọdún méjì àtààbọ̀ yìí fún un.
ìpínrọ̀   Wo ẹjọ́ Erçep v.
Turkey, no.
/,  November ; ẹjọ́ Feti Demirtaş v.
Turkey, no.
/,  January ; ẹjọ́ Buldu and Others v.
Turkey, no.
/,  June .
ÌBÉÈRÈ TÁWỌN ÈÈYÀN MÁA Ń BÉÈRÈ Kí Nìdí Tí Àwọn Ẹlẹ́rìí Jèhófà Kì Í Fi Í Jagun?
Jákèjádò ayé ni wọ́n ti mọ àwa Ẹlẹ́rìí Jèhófà pé a kì í lọ́wọ́ sí ogun.
Kọ́ nípa ìdí tí a kì í fi í lọ́wọ́ sí ogun.
Ìyà Ọ̀nà Méjì Ló Ń Jẹ Àwọn Tó Ṣẹ̀wọ̀n Torí Ẹ̀rí Ọkàn Ò Jẹ́ Kí Wọ́n Ṣiṣẹ́ Ológun, Torí Pé Ó Ti Wà Lákọọ́lẹ̀ Pé Ọ̀daràn Ni Wọ́n Ní January , Hyun-jun Gwon àti Gwang-taek Oh gba àkókò ìsinmi lẹ́nu iṣẹ́ láti lọ gbádùn ara wọn ní Japan, wọ́n wá wọ ọkọ̀ òfuurufú lọ síbẹ̀ láti South Korea.
Inú wọn ń dùn bí wón ṣe ń lọ, wọ́n dé ibi táwọn tó ṣẹ̀ṣẹ̀ wọ̀lú máa ń tò sí ní pápákọ̀ òfuurufú Nagoya ní Japan, wọn ò sì retí pé ẹnikẹ́ni máa yọ àwọn lẹ́nu.
Àmọ́ bí wọ́n ṣe dé ọ̀dọ̀ àwọn agbófinró ni wọ́n bẹ̀rẹ̀ sí í da ìbéèrè bò wọ́n, torí ó wà nínú ìwé tí wọ́n fẹ́ fi wọlé pé ọ̀daràn ni wọ́n tẹ́lẹ̀, wọ́n sì ti ṣẹ̀wọ̀n rí.
Àwọn ọ̀dọ́kùnrin méjèèjì ṣàlàyé pé ohun tó mú kí wọ́n rán àwọn lọ sẹ́wọ̀n ni pé àwọn kọ̀ láti ṣiṣẹ́ ológun torí ẹ̀rí ọkàn ò jẹ́ káwọn ṣe é, bẹ́ẹ̀, kárí ayé ni ìjọba ti fọwọ́ sí i pé èèyàn lẹ́tọ̀ọ́ láti ṣe bẹ́ẹ̀.
Àmọ́ àwọn agbófinró náà ò jẹ́ kí wọ́n wọ orílẹ̀-èdè Japan.
Léraléra ni wọ́n bẹ iléeṣẹ́ ìjọba ilẹ̀ Japan tó wà ní South Korea tó ń bójú tó ọ̀rọ̀ ìrìnnà kí wọ́n bá wọn wá nǹkan ṣe sí i, àmọ́ ibi pẹlẹbẹ ni ọ̀bẹ ọ̀rọ̀ náà ń fi lélẹ̀.
Látinú ohun tó ṣẹlẹ̀ yìí, àwọn ọ̀dọ́kùnrin yìí rí i pé ojú àwọn máa rí màbo torí pé àwọn dúró lórí ohun táwọn gbà gbọ́, oríṣiríṣi ọ̀nà táwọn ò retí ni á sì ti máa fìyà jẹ àwọn.
Ìyà Ọ̀nà Méjì Ló Ń Jẹ Àwọn Tó Ṣẹ̀wọ̀n Téèyàn bá kọṣẹ́ ológun ní South Korea torí ẹ̀rí ọkàn ò jẹ́ kó ṣe é, ohun méjì ló lè ṣẹlẹ̀: nínú kó pa dà dara pọ̀ mọ́ àwọn ológun tàbí kí wọ́n rán an lọ sẹ́wọ̀n.
Ìjọba orílẹ̀-èdè South Korea ò fún àwọn tí ẹ̀rí ọkàn ò jẹ́ kí wọ́n ṣiṣẹ́ ológun láyè láti ṣiṣẹ́ sìnlú lọ́nà míì, ìyẹn sì ta ko àdéhùn táwọn orílẹ̀-èdè ṣe kárí ayé lórí ọ̀rọ̀ ẹ̀tọ́ ọmọnìyàn. * Èyí tó wá burú jù ni pé gbogbo ibi tí wọ́n bá dé ló máa ń wà lákọọ́lẹ̀ pé ọ̀daràn tó ti ṣẹ̀wọ̀n rí ni wọ́n, bẹ́ẹ̀ sì rèé, ìjọba kọ̀ láti yọ ẹ̀sùn náà kúrò lákọọ́lẹ̀.
Èyí wá ń kóyà ọ̀nà méjì jẹ wọ́n láwùjọ, torí pé wọ́n tún ń hùwà àìdáa sí wọn lẹ́yìn tí wọ́n tẹ̀wọ̀n dé.
Ẹ̀sùn pé “ọ̀daràn" ni wọ́n tẹ́lẹ̀ yìí ò jẹ́ káwọn èèyàn gbà wọ́n síṣẹ́, kò sì jẹ́ kí wọ́n lè rìnrìn àjò lọ sí àwọn orílẹ̀-èdè bíi Japan, tó jẹ́ ibi tí ọ̀pọ̀ àwọn ọmọ ilẹ̀ South Korea máa ń lọ.
Ohun kan náà ló ń ṣẹlẹ̀ sí àwọn ọkùnrin míì ní South Korea tí wọ́n rán lọ sẹ́wọ̀n torí pé ẹ̀rí ọkàn ò jẹ́ kí wọ́n ṣiṣẹ́ ológun.
Bí àpẹẹrẹ, ní December , Ọ̀gbẹ́ni Jin-mo Kang àti Kotomi ìyàwó rẹ̀ tó jẹ́ ọmọ ilẹ̀ Japan rìnrìn àjò lọ sí Japan láti lọ kí àwọn mọ̀lẹ́bí ìyàwó rẹ̀.
Àmọ́ àwọn aláṣẹ ò jẹ́ kí Ọ̀gbẹ́ni Kang wọ orílẹ̀-èdè náà torí pé ó ti wà lákọọ́lẹ̀ pé ọ̀daràn ni torí ẹ̀rí ọkàn ò jẹ́ kó ṣiṣẹ́ ológun.
Bí wọ́n ṣe dá a pa dà sí South Korea nìyẹn, tó sì wá di dandan kó fi ìyàwó rẹ̀ sílẹ̀ ní Japan.
Ó tún gbìyànjú láti pa dà lọ, àmọ́ àwọn agbófinró ò tíì jẹ́ kó wọ orílẹ̀-èdè Japan.
Tiwọn Ló Yàtọ̀ Orílẹ̀-èdè Japan kì í gbà káwọn tí ẹ̀rí ọkàn ò jẹ́ kí wọ́n ṣiṣẹ́ ológun wọ orílẹ̀-èdè wọn.
Àmọ́ nígbà tó yá, iléeṣẹ́ ìjọba ilẹ̀ Japan tó wà ní South Korea tó ń bójú tó ọ̀rọ̀ ìrìnnà pa dà fún Ọ̀gbẹ́ni Oh ní ìwé ìrìnnà.
Ọ̀gbẹ́ni Oh fún iléeṣẹ́ yìí ní lẹ́tà táwọn ọ̀rẹ́ rẹ̀ tó wà ní Japan fi pè é wá, pé wọ́n ti ṣètò ibi tóun máa dé sí, wọ́n sì sọ pé àwọn máa bójú tó òun.
Wọ́n gbà kó wọ Japan níbẹ̀rẹ̀ oṣù July .
Ọ̀pọ̀ orílẹ̀-èdè ni kì í ṣe bíi ti Japan, wọ́n gbà pé àwọn tí ẹ̀rí ọkàn ò jẹ́ kí wọ́n ṣiṣẹ́ ológun kì í ṣe ọ̀daràn, wọ́n sì máa ń gbà kí wọ́n wọ orílẹ̀-èdè wọn láìka ti pé ìjọba South Korea ka àwọn ọkùnrin yìí sí “ọ̀daràn" tó ti ṣẹ̀wọ̀n rí.
Ìjọba àwọn orílẹ̀-èdè kan tiẹ̀ máa ń gbà wọ́n láyè kí wọ́n máa gbé nílẹ̀ wọn.
Ìjọba orílẹ̀-èdè Ọsirélíà, Kánádà àti Ilẹ̀ Faransé máa ń dáàbò bo àwọn ọmọ ilẹ̀ South Korea tí ẹ̀rí ọkàn ò jẹ́ kí wọ́n ṣiṣẹ́ ológun tó bá wá sí orílẹ̀-èdè wọn, wọn kì í fà wọ́n lé àwọn agbófinró lọ́wọ́.
Ohun tí Àjọ Tó Ń Rí sí Ẹ̀tọ́ Ọmọnìyàn lábẹ́ ìdarí Ìparapọ̀ Àwọn Orílẹ̀-èdè sọ lórí ọ̀rọ̀ yìí lẹ́nu àìpẹ́ yìí làwọn orílẹ̀-èdè yẹn ń ṣe.
Àjọ náà sọ pé kí ìjọba àwọn orílẹ̀-èdè “máa dáàbò bo àwọn tí ẹ̀rí ọkàn ò jẹ́ kí wọ́n ṣiṣẹ́ ológun tó bá wá sí orílẹ̀-èdè wọn kí wọ́n má bàa fìyà jẹ wọ́n nílùú wọn torí pé ìjọba ilẹ̀ wọn ni ò ṣètò ọ̀nà míì téèyàn lè gbà ṣiṣẹ́ sìnlú tí ẹ̀rí ọkàn ò bá jẹ́ kó ṣiṣẹ́ ológun." * Àwọn aṣojú àwọn Ẹlẹ́rìí Jèhófà lórí ọ̀rọ̀ ẹjọ́ ti ń kàn sí àwọn aláṣẹ ilẹ̀ Japan kí wọ́n lè wá nǹkan ṣe sí ọ̀rọ̀ náà.
Ọ̀gbẹ́ni André Carbonneau, tó jẹ́ agbẹjọ́rò tó ń jà fún ẹ̀tọ́ ọmọnìyàn kárí ayé sọ pé: “Bí Ọ̀gbẹ́ni Oh ṣe wá pa dà ráyè wọ Japan fi hàn pé ìtì ọ̀gẹ̀dẹ̀ lọ̀rọ̀ náà, kò tó ohun tá à ń yọ àdá bẹ́.
Kò ju káwọn aláṣẹ orílẹ̀-èdè Japan ṣe òfin pé àwọn ò ka àwọn tí ẹ̀rí ọkàn ò jẹ́ kí wọ́n ṣiṣẹ́ ológun sí ‘ọ̀daràn’, pé ẹni àlàáfíà ni wọ́n àti pé bó tiẹ̀ jẹ́ pé wọn ti ṣẹ̀wọ̀n rí, àwọn máa gbà kí wọ́n wọ orílẹ̀-èdè àwọn."
Ṣé Orílẹ̀-èdè South Korea Máa Wá Nǹkan Ṣe Sọ́rọ̀ Yìí?
Kárí ayé làwọn èèyàn ti mọ̀ pé àwọn tí wọ́n fi sẹ́wọ̀n lórí ọ̀rọ̀ ẹ̀rí ọkàn kì í ṣe ọ̀daràn.
Àtọdún  ni Ìgbìmọ̀ Tó Ń Rí sí Ẹ̀tọ́ Ọmọnìyàn lábẹ́ ìdarí Ìparapọ̀ Àwọn Orílẹ̀-èdè (ìyẹn ìgbìmọ̀ CCPR) ti ń sọ léraléra pé àwọn ò fara mọ́ bí orílẹ̀-èdè South Korea ṣe ń fi àwọn èèyàn sẹ́wọ̀n lórí ọ̀rọ̀ ẹ̀rí ọkàn.
Ìgbìmọ̀ CCPR sọ pé ṣe ni ìjọba orílẹ̀-èdè South Korea “ń ti àwọn èèyàn mọ́lé láìnídìí" bí wọ́n ṣe ń fi àwọn èèyàn sẹ́wọ̀n lórí ọ̀rọ̀ ẹ̀rí ọkàn.
Ìgbìmọ̀ yìí sì rọ ìjọba pé kí wọ́n ṣòfin tó máa fọwọ́ sí i pé èèyàn lẹ́tọ̀ọ́ láti kọ ohun kan tí ẹ̀rí ọkàn rẹ̀ ò bá jẹ́ kó ṣe é.
Nínú àwọn ẹjọ́ tí Ìgbìmọ̀ CCPR dá, wọ́n sọ fún ìjọba ilẹ̀ South Korea pé kí wọ́n fagi lé àkọsílẹ̀ èyíkéyìí tó bá sọ pé ọ̀daràn ni àwọn tí wọ́n ti rán lọ sẹ́wọ̀n torí ẹ̀rí ọkàn ò jẹ́ kí wọ́n ṣiṣẹ́ ológun. * Síbẹ̀, orílẹ̀-èdè South Korea ò ṣe ohun tí Ìgbìmọ̀ CCPR ní kí wọ́n ṣe.
Àmọ́, ó di dandan kí wọ́n ṣe ohun tí ìgbìmọ̀ yìí sọ tó bá tiẹ̀ ta ko òfin orílẹ̀-èdè wọn, torí pé South Korea wà lára àwọn orílẹ̀-èdè tó tọwọ́ bọ̀wé àdéhùn International Covenant on Civil and Political Rights àti Àfikún Ìlànà rẹ̀.
Tí ìjọba South Korea ò bá tẹ̀ lé ohun tí ìjọba àpapọ̀ fi lọ́lẹ̀ kárí ayé, kí wọ́n sì gbà pé èèyàn lẹ́tọ̀ọ́ láti kọ ohun kan tí ẹ̀rí ọkàn rẹ̀ ò bá jẹ́ kó ṣe, ọ̀pọ̀lọpọ̀ aráàlú ló tún ṣì máa ṣẹ̀wọ̀n, àwọn èèyàn á sì máa yẹ̀yẹ́ wọn torí ìjọba ti bà wọ́n lórúkọ jẹ́ pé ọ̀daràn ni wọ́n. * Àwọn Ẹlẹ́rìí Jèhófà ń retí ọjọ́ tí ìjọba ilẹ̀ South Korea máa fọwọ́ sí i pé èèyàn lẹ́tọ̀ọ́ láti kọ ohun kan tí ẹ̀rí ọkàn ò bá jẹ́ kó ṣe, tí wọn ò sì ní máa fẹ̀sùn ọ̀daràn kan irú àwọn ẹni bẹ́ẹ̀.
Ní báyìí ná, àwọn ọmọ ilẹ̀ South Korea, bí Ọ̀gbẹ́ni Gwon àti Ọ̀gbẹ́ni Oh, ń retí pé ìjọba orílẹ̀-èdè Japan máa ṣòfin tó máa jẹ́ kí àwọn tí ẹ̀rí ọkàn ò jẹ́ kí wọ́n ṣiṣẹ́ ológun ráyè wọ orílẹ̀-èdè Japan.
ìpínrọ̀   Lọ́wọ́lọ́wọ́, South Korea wà lára àwọn orílẹ-èdè mẹ́rin tó ń fi àwọn Ẹlẹ́rìí Jèhófà sẹ́wọ̀n torí ẹ̀rí ọkàn ò jẹ́ kí wọ́n ṣiṣẹ́ ológun.
Ọ̀pọ̀ àwọn orílẹ̀-èdè tó ń fa àwọn èèyàn wọṣẹ́ ológun ló ṣètò iṣẹ́ àṣesìnlú lọ́nà kan tàbí òmíràn tó yàtọ̀ sí iṣẹ́ ológun fún àwọn tí ẹ̀rí ọkàn ò bá jẹ́ kí wọ́n ṣiṣẹ́ ológun.
ìpínrọ̀   Wo Resolution / “Conscientious objection to military service," tí Àjọ Tó Ń Rí sí Ẹ̀tọ́ Ọmọnìyàn ṣe ní October , .
ìpínrọ̀   Wo Communications No. -/, Jeong et al v.
The Republic of Korea, àwọn Ìpinnu tí Ìgbìmọ̀ náà ṣe ní March , .
ìpínrọ̀   Láti ọdún márùn-ún sẹ́yìn, , ọ̀dọ́kùnrin tó jẹ́ Ẹlẹ́rìí Jèhófà ni ìjọba South Korea ti rán lọ sẹ́wọ̀n torí ẹ̀rí ọkàn wọn ò jẹ́ kí wọ́n ṣiṣẹ́ ológun.
Ọ̀pọ̀ Èèyàn Sọ Pé Ó Yẹ Kí Ìjọba South Korea Bọ̀wọ̀ fún Ẹ̀tọ́ Àwọn Tí Kò Fẹ́ Wọṣẹ́ Ológun Àwọn ará ìlú South Korea ti bẹ̀rẹ̀ sí í fẹnu kò lórí ọ̀rọ̀ àwọn tí ẹ̀rí ọkàn wọn kò gbà láyè láti wọṣẹ́ ológun látìgbà tí wọ́n ti gbọ́ ẹjọ́ tó wáyé ní July .
Bó tilẹ̀ jẹ́ pé ilé ẹjọ́ kò tíì sọ ìpinnu ìjọba South Korea lórí ọ̀rọ̀ àwọn tí ẹ̀rí ọkàn wọn kò gbà láyè láti wọṣẹ́ ológun, síbẹ̀ ọ̀pọ̀ ló sọ èrò wọn lórí ọ̀rọ̀ yìí.
Bí àpẹẹrẹ, àwọn ilé ẹjọ́ àdúgbò, àwọn aráàlú, àwọn agbófinró àtàwọn àjọ tó ń rí sí ẹ̀tọ́ ọmọnìyàn nílùú àti kárí ayé ti sọ pé, ohun yòówù kí ìjọba pinnu láti ṣe sí ọ̀rọ̀ náà, wọn kò gbọ́dọ̀ jẹ ẹnikẹ́ni níyà torí pé ó ṣe ìpinnu tó bá ẹ̀rí ọkàn rẹ̀ mu.
Ohun Tá Ò Rò Tẹ́lẹ̀ Ṣẹlẹ̀ Ní ọ̀sẹ̀ August , , wọ́n gbọ́ ẹjọ́ àwọn ọ̀dọ́kùnrin méje tó sọ pé àwọn kò fẹ́ wọṣẹ́ ológun nítorí ẹ̀rí ọkàn wọn, adájọ́ sì dá wọn láre pé wọn kò jẹ̀bi rárá.
Ohun tó ṣẹlẹ̀ yìí yani lẹ́nu gan-an torí ìtàn fi hàn pé ó lé ní ẹgbẹ̀rún mọ́kànlélógún [,] èèyàn tí ìjọba ilẹ̀ Korea ti ju sẹ́wọ̀n nítorí pé wọ́n kọ̀ láti wọṣẹ́ ológun.
Bẹ̀rẹ̀ láti May , wọ́n dá èèyàn méjìdínlógójì [] láre, nígbà tó máa fi di ọdún , wọ́n dá èèyàn mẹ́ẹ̀ẹ́dọ́gbọ̀n [] míì láre.
Àwọn ilé ẹjọ́ kan sún ìdájọ́ wọn síwájú kí wọ́n lè mọ ìpinnu tí ilé ẹjọ́ ńlá máa ṣe, èyí ti mú kí iye ẹjọ́ tó wà nílẹ̀ pọ̀ sí i.
Ọ̀gbẹ́ni Du-jin Oh tó jẹ́ agbẹjọ́rò fún ọ̀pọ̀ àwọn tí wọ́n jù sẹ́wọ̀n torí wọn ò wọṣẹ́ ológun, kíyèsí pé iye ẹjọ́ tó wà nílé ẹjọ́ ti fi ìlọ́po márùn-ún ju ti tẹ́lẹ̀ lọ.
Àwọn ilé ẹjọ́ kan ti ń dá àwọn tí ẹ̀rí ọkàn kò gbà láyè láti wọṣẹ́ ológun láre, (àwọn mẹ́fà ní , àwọn méje ní , àti àwọn mẹ́ẹ̀ẹ́dọ́gbọ̀n [] ní ) àwọn tí wọn ò sì tíì dájọ́ fún túbọ̀ ń pọ̀ sí i, (nǹkan bí ọgọ́rùn-ún ni wọ́n tẹ́lẹ̀, àmọ́ ní báyìí wọ́n ti lé ní ọgọ́rùn-ún márùn-ún []) èyí sì fi hàn pé àwọn agbófinró orílẹ̀-èdè South Korea ti ń tún èrò wọn pa.
Ìgbìmọ̀ aṣòfin ilẹ̀ South Korea ti tún èrò wọn pa.
Ọ̀pọ̀ ilé ẹjọ́ ti rí i pé àwọn ta ko òfin tó gba aráàlú láàyè láti má ṣe ohun tí kò bá ẹ̀rí ọkàn wọn mu báwọn ṣe ń fìyà jẹ àwọn tí kò fẹ́ wọṣẹ́ ológun nítorí ẹ̀rí ọkàn wọn, àti bí ìjọba kò ṣe pèsè iṣẹ́ àṣesìnlú míì.
Àwọn míì sọ pé òfin tó ń tọ́ àwọn ológun sọ́nà gan-an sọ pé tẹ́nì kan bá sọ pé ẹ̀rí ọkàn òun ò gba òun láyè láti ṣiṣẹ́ ológun, kò yẹ kí wọ́n fìyà jẹ ẹni náà.
Ohun Táwọn Aráàlú Sọ Lóòótọ́, kì í ṣe ohun tí aráàlú bá sọ ni wọ́n fí máa ń pinnu ohun tí wọ́n máa ṣe lórí ọ̀rọ̀ ẹ̀tọ́ ọmọnìyàn, àmọ́ ẹ̀ka tó ń bójú tó ààbò ìlú, ìyẹn Ministry of Defense sọ pé ìdí táwọn ò fi ṣe nǹkan kan nípa àwọn tí ẹ̀rí ọkàn wọn ò gbà láàyè láti ṣiṣẹ́ ológun ni pé àwọn èèyàn ò sọ nǹkan kan lórí ọ̀rọ̀ náà.
Ní báyìí, àwọn aráàlú tí ń sọ èrò wọn nípa ọ̀rọ̀ náà.
Lọ́dún , ìdá mẹ́wàá péré nínú àwọn tí wọ́n wádìí lọ́wọ́ wọn ló sọ pé kò yẹ kí wọ́n fìyà jẹ àwọn tí kò fẹ́ ṣiṣẹ́ ológun nítorí ẹ̀rí ọkàn wọn.
Àmọ́, nígbà tó fi máa di May , ìdá àádọ́rin [] ló sọ pé ó yẹ kí ìjọba ṣètò iṣẹ́ àṣesìnlú míì tí wọ́n lè ṣe dípò tí wọ́n á fi máa fìyà jẹ wọ́n.
Kódà, ní ìbámu pẹ̀lú ìwádìí kan tí wọ́n ṣe ní July , ìdá ọgọ́rin [] nínú ọgọ́rùn-ún [] nínú àwọn mẹ́ńbà ẹgbẹ́ Seoul Bar Association ló gbà pé kò yẹ kí wọ́n máa fìyà jẹ ẹni tí kò fẹ́ ṣiṣẹ́ ológun nítorí ẹ̀rí ọkàn rẹ̀.
Ohun Táwọn Tó Ń Jà Fún Ẹ̀tọ́ Ọmọnìyàn Sọ Àjọ kan tó ń bójú tó ẹ̀tọ́ ọmọnìyàn ìyẹn National Human Rights Commission of Korea (NHRC) sọ pé Ilé Ìgbìmọ̀ Aṣòfin ti fẹ́ ṣàtúnṣe sí òfin kí wọ́n lè ṣètò iṣẹ́ àṣesìnlú míì, wọ́n sì máa ṣe bẹ́ẹ̀ nígbà tí wọ́n bá bẹ̀rẹ̀ iṣẹ́ ní June .
Ìdí ni pé ojú táwọn ará ìlú South Korea fi ń wo ọ̀rọ̀ náà ti yàtọ̀ sí ti tẹ́lẹ̀.
Àjọ NHRC tún sọ pé ohun míì tó sún Ìgbìmọ̀ Aṣòfin láti fẹ́ ṣe àtúnṣe yìí ni pé àwọn orílẹ̀-èdè míì lágbàáyé rọ̀ wọ́n láti ṣe bẹ́ẹ̀, wọ́n sì tún sọ fún wọn pé kí wọ́n ṣètò iṣẹ́ àṣesìnlú míì tó bá ìlànà tí wọ́n ń tẹ̀lé lágbàáyé mu.
Àjọ NHRC ti jẹ́ kí ìjọba South Korea mọ irú iṣẹ́ àṣesìnlú tí wọ́n lè ṣètò tó máa bá ìlànà táwọn orílẹ̀-èdè míì ń tẹ̀ lé mu, tí kò sì ní tako ẹ̀rí ọkàn àwọn Ẹlẹ́rìí Jèhófà àtàwọn míì tí kò lè ṣiṣẹ́ ológún.
Wọ́n Kọ̀wẹ́ sí Ààrẹ̀ Tó Ṣèlérí Agbẹjọ́rò tó ń jà fún ẹ̀tọ́ ọmọnìyàn ni Jae-in Moon kó tó di ààrẹ ní May , .
Nígbà tó di ààrẹ, ó ṣèlérí pé: “Òfin sọ pé ẹnì kọ̀ọ̀kan ló lẹ́tọ̀ọ́ láti yan ohun tó bá ẹ̀rí ọkàn rẹ̀ mu, kódà ó wà lára èyí tó gbawájú jù lọ nínú àwọn ẹ̀tọ́ tí aráàlú ní lábẹ́ òfin.
Torí náà, mo ṣèlérí pé màá ṣètò iṣẹ́ àṣesìnlú míì tí àwọn tí ẹ̀rí ọkàn wọn kò gbà láàyè láti ṣiṣẹ́ ológun lè ṣe, kò sì sẹ́ni táa máa fi wọ́n sẹ́wọ̀n mọ́." Agbẹjọ́rò kan gbé ìwé tí wọ́n kọ fún òṣìṣẹ́ ìjọba kan fún àyẹ̀wò Ní August , , àwọn tó ń ṣojú fún ọgọ́rùn-ún mẹ́sàn-án ó lé mẹ́rin [] èèyàn tí kò wọṣẹ́ ológun nítorí ẹ̀rí ọkàn wọn kọ̀wé sí ààrẹ tuntun, wọ́n sọ pé kí ìjọba dá àwọn èèyàn náà sílẹ̀, torí ìyẹn ló máa fi hàn pé ìjọba bọ̀wọ̀ fún ẹ̀tọ́ wọn.
Wọ́n tún sọ pé kí ìjọba ṣètò iṣẹ́ àṣesìnlú míì tí wọ́n lè ṣe dípò iṣé ológun.
Àwọn tó kọ̀wé yìí ń ṣojú fún ọgọ́rùn-ún mẹ́ta ó lé ọgọ́ta [] èèyàn tó wà lẹ́wọ̀n àti ọgọ́rùn-ún márùn-ún ó lé mẹ́rìnlélógójì [] míì tí ọ̀rọ̀ wọn ṣì wà nílé ẹjọ́ nígbà tí wọ́n kọ ìwé yìí sí ààrẹ.
Ó Jọ Pé Àyípadà Rere Máa Tó Bá Ọ̀rọ̀ Ẹ̀tọ́ Ọmọnìyàn Hyun-soo Kim tó jẹ́ ọ̀kan lára àwọn tí ẹ̀rí ọkàn kò gbà láàyè láti ṣiṣẹ́ ológun sọ pé: “Mo ń fojú sọ́nà fún ìgbà tí ìjọba máa gbà láti ṣètò iṣẹ́ àṣesìnlú míì tí kò ní sí lábẹ́ ìdarí àwọn ológun, tó sì máa bá ìlànà tí àwọn orílẹ̀-èdè míì lágbàáyé ń tẹ̀lé mu.
Mo ṣe tán láti ṣiṣẹ́ míì tí wọ́n bá ní kí ń ṣe.
Ó máa dáa gan-an tí mo bá ń ṣe nǹkan tó máa ṣe àwọn ará ìlú láǹfààní." Inú àwọn Ẹlẹ́rìí Jèhófà àtàwọn ẹlòmíì dùn bí àwọn èèyàn ṣe yí èrò wọn pa dà lórí ọ̀rọ̀ yìí, torí èyí ló máa mú kí àtúnṣe bá bí wọ́n ṣe ń fìyà jẹ ẹgbẹẹgbẹ̀rún èèyàn láti ọdún yìí wá.
Àwọn Ẹlẹ́rìí Jèhófà dúpẹ́ púpọ̀ pé Ààrẹ Moon, àwọn tó wà nílé Ìgbìmọ̀ Aṣòfin àgbà, àtàwọn agbófinró ti bẹ̀rẹ̀ sí í fi ojú tó tọ́ wo ọ̀rọ̀ yìí, wọ́n sì ti ń bọ̀wọ̀ fún ẹ̀tọ́ àwọn tí ẹ̀rí ọkàn kò gbà láyè láti ṣe iṣẹ́ ológun.
Orílẹ̀-èdè Turkmenistan Yẹ Kó Wá Nǹkan Ṣe sí Bí Wọ́n Ṣe Tẹ Òfin Ẹ̀tọ́ Ọmọnìyàn Lójú Nínú ìpinnu mẹ́rin kan tí Ìgbìmọ̀ Tó Ń Rí sí Ẹ̀tọ́ Ọmọnìyàn Lábẹ́ Ìdarí Ìparapọ̀ Àwọn Orílẹ̀-Èdè ṣe lẹ́nu àìpẹ́ yìí, wọ́n sọ pé ìjọba orílẹ̀-èdè Turkmenistan fìyà tí kò tọ́ jẹ àwọn ọkùnrin tó kọ̀ láti wọṣẹ́ ológun. * Ó tún sọ pé wọ́n rú àdéhùn International Covenant on Civil and Political Rights (ICCPR) tó dá lórí ẹ̀tọ́ tí àwọn aráàlú àtàwọn olóṣèlú ní.
Àjọ yìí wá pinnu pé kí orílẹ̀-èdè Turkmenistan wá nǹkan ṣe sí bí wọ́n ṣe rú òfin ẹ̀tọ́ ọmọnìyàn jákèjádò ayé.
Ọ̀kan La Ń Yanjú, Òmíràn Tún Rú Jáde Ní March  àjọ yìí tún ẹjọ́ ọ̀gbẹ́ni Zafar Abdullayev tó jẹ ọ̀kan lára àwa Ẹlẹ́rìí Jèhófà lórílẹ̀-èdè Turkmenistan gbé yẹ̀ wò.
Ẹ̀ẹ̀mejì ọ̀tọ̀ọ̀tọ̀ ni wọ́n fòfin ọba mú ọ̀gbẹ́ni yìí nítorí ó kọ̀ láti wọṣẹ́ ológun.
Nígbà tí wọ́n pe ọ̀gbẹ́ni Abdullayev sílé ẹjọ́ ní April , ó sọ nílé ẹjọ́ náà nílùú Dashoguz pé ìkẹ́kọ̀ọ́ Bíbélì tí òun ṣe ló jẹ́ kí òun pinnu pé òun ò ní fọwọ́ kan ohun ìjà ogun kankan, òun ò ní kọ́ṣẹ́ ogun tàbí kóun kọ́wọ́ ti àwọn ológun.
Ó fi kún ọ̀rọ̀ rẹ̀ pé dípò kí òun ṣe iṣẹ́ ológun, òun ṣe tán láti ṣe iṣẹ́ míì láti fi sin ìlú.
Àmọ́, pẹ̀lú gbogbo nǹkan tó sọ yìí ṣe ni wọ́n tún fi í sẹ́wọ̀n àfidípò * ọdún méjì fún ẹ̀sùn pé ó “kọ̀ láti wọṣẹ́ ológun." Lẹ́yìn nǹkan bíi oṣù mọ́kànlá tó jáde lẹ́wọ̀n, wọ́n tún pe ọ̀gbẹ́ni Abdullayev sílé ẹjọ́ yìí kan náà pé ó kọ̀ láti ṣiṣẹ́ ológun.
Síbẹ̀ ọ̀gbẹ́ni yìí ò yí ìpinnu rẹ̀ pa dà.
Ilé ẹjọ́ sì tún dá ẹ̀wọ̀n ọdún méjì míì fún-un.
Ìgbìmọ̀ wá sọ pé bí wọ́n ṣe fìyà tí kò tọ́ jẹ ọ̀gbẹ́ni Abdullayev, mú kí wọ́n rú òfin tó sọ pé “wọn ò gbọdọ̀ fìyà jẹ ẹnì kan lẹ́ẹ̀kejì fún ẹ̀sùn kan náà tó ti jìyà rẹ̀ tẹ́lẹ̀." (Wo ICCPR Àpilẹ̀kọ , ìpínrọ̀ .) Níparí ọ̀rọ̀ wọn, Ìgbìmọ̀ náà sọ pé bí ilé ẹjọ́ ṣe dá arákùnrin yìí lẹ́bi lẹ́ẹ̀mejì ta ko ẹ̀tọ́ ọmọnìyàn tó dá lórí “òmìnira láti ronú, láti ṣe ohun tí ẹ̀rí ọkàn ẹni bá fẹ́ àti ẹ̀sìn tó wuni."—Wo ICCPR Àpilẹ̀kọ , ìpínrọ̀ .
“Ẹ̀tọ́ tí ẹnì kan ní láti kọ iṣẹ́ ológun wà lára ẹ̀tọ́ tó dá lórí òmìnira láti ronú, láti ṣe ohun tí ẹ̀rí ọkàn ẹni bá fẹ́ àti ẹ̀sìn tó wuni.
Ẹ̀tọ́ yìí gba ẹnikẹ́ni láyè láti kọ iṣẹ́ ológun tí kò bá bá ẹ̀sìn rẹ̀ tàbí ohun tó gbà gbọ́ mu."—Ìgbìmọ̀ Tó Ń Rí sí Ẹ̀tọ́ Ọmọnìyàn Lábẹ́ Ìdarí Ìparapọ̀ Àwọn Orílẹ̀-Èdè Ìgbésí Ayé Lọ́gbà Ẹ̀wọ̀n Lẹ́sẹ̀kẹsẹ̀ tí Ọ̀gbẹ́ni Abdullayev dé ọgbà ẹ̀wọ̀n Seydi LBK- ni wọ́n ti lọ fí òun nìkan síbì kan fún ọjọ́ mẹ́wàá gbáko.
Nígbà tó débẹ̀, ṣe làwọn wọ́dà lù ú ní àlùbami, wọ́n sì tún fi ìyà tí kò tọ́ jẹ ẹ́ lóríṣiríṣi.
Láàárín ọdún  àti , wọn tún fi àwọn Ẹlẹ́rìí mẹ́ta míì sẹ́wọ̀n torí pé wọn ò wọṣẹ́ ológun, àwọn ni Ahmet Hudaybergenov, Mahmud Hudaybergenov, àti Sunnet Japparow.
Wọ́n tún lu àwọn náà ní àlùbami, wọ́n sì tún fi ìyà tí kò tọ́ jẹ wọ́n.
Ohun táwọn Ẹlẹ́rìí mẹ́rẹ̀ẹ̀rin yìí sọ nípa bí nǹkan ṣe rí lọ́gbà ẹ̀wọ̀n jọra.
Nǹkan bí ogójì () ẹlẹ́wọ̀n ni wọ́n fún mọ́ yàrá ọgbà ẹ̀wọ̀n kan.
Yàrá ọ̀hún dọ̀tí gan-an, kò sí ibi tí wọ́n lè jókòó sí, ilẹ̀ ńlẹ̀ lásán ni wọ́n ń jókòó sí.
Tó bá sì tún dalẹ́, aṣọ ìbora tó ti dọ̀tí tí kò sì tún ní kárí ni wọ́n á tún kó fáwọn ẹlẹ́wọ̀n náà.
Ní October , Ìgbìmọ̀ náà yẹ ẹjọ́ Ọ̀gbẹ́ni Hudaybergenov, Hudaybergenov, àti Japparow wò.
Ìpinnu tí ìgbìmọ̀ náà ṣe fara jọ ohun tí wọ́n sọ nínú ọ̀ràn Ọ̀gbẹ́ni Abdullayev.
Wọ́n sọ pé ìyà táwọn aláṣẹ fi jẹ àwọn ọkùnrin yìí mú kí wọ́n rú òfin tó sọ pé “wọn ò gbọ́dọ̀ dá ẹnikẹ́ni lóró tàbí hàn án léèmọ̀, hùwà ìkà sí i tàbí ṣe é ṣúkaṣùka." (Wo ICCPR Àpilẹ̀kọ .) Ìgbìmọ̀ yìí tún sọ pé bí wọn ò ṣe fún wọn ní ilé tó bójú mu yìí rú òfin ẹ̀tọ́ tí ẹlẹ́wọ̀n ní láti “gba ìtọ́jú gidi lọ́dọ̀ ìjọba kí wọ́n sì fi ọ̀wọ̀ wọn wọ̀ wọ́n bíi tàwọn èèyàn tó kù tí kò sí lẹ́wọ̀n."—Wo ICCPR Àpilẹ̀kọ .
Ó Yẹ Kí Wọ́n Wá Nǹkan Ṣe sí Bí Wọ́n Ṣe Tẹ Òfin Ẹ̀tọ́ Ọmọnìyàn Lójú Ìgbìmọ̀ Tó Ń Rí sí Ẹ̀tọ́ Ọmọnìyàn Lábẹ́ Ìdarí Ìparapọ̀ Àwọn Orílẹ̀-Èdè gbà pé ìjọba òfin orílẹ̀-èdè Turkmenistan ń fipá mú àwọn ọmọkùnrin ilẹ̀ náà wọṣẹ́ ológun.
Àmọ́, Ìgbìmọ̀ náà sọ pé àdéhùn ICCPR ti mú kó ṣeé ṣe fún ẹnì kan láti sọ pé òun kò wọṣẹ́ ológún nítorí ohun tí òun gbà gbọ́.
Wọ́n sọ pé bí wọ́n ṣe ń fìyà tí kò tọ́ jẹ àwọn èèyàn yìí, tí wọ́n sì tún ń fi wọ́n sẹ́wọ̀n kò bá ẹ̀tọ́ tó dá lórí “òmìnira láti ronú, láti ṣe ohun tí ẹ̀rí ọkàn ẹni bá fẹ́ àti ẹ̀sìn tó wuni" mu.
Ohun tí Ìgbìmọ̀ yìí pinnu ni pé dandan ni kí ìjọba Turkmenistan “ṣòfin pé èèyàn lè yàn láti má wọṣẹ́ ológun," kí wọ́n ṣèwádìí nípa ọ̀rọ̀ tó bá kan “ìwà òǹrorò, ìwà ìkà tàbí fífi ìtọ́jú tó bá yẹ dunni," kí wọ́n sì fìyà tó tọ́ jẹ ẹnikẹ́ni tó bá hùwà yìí.
Ìgbìmọ̀ náà sì tún sọ pé kí ìjọba ṣàtúnṣe tó bá yẹ fún àwọn tí wọ́n ti fi ìyà àìtọ́ jẹ, lára ohun tí wọ́n máa ṣe ni pé kí wọ́n san owó ìtanràn tó bá yẹ fún wọn, kí wọ́n sì pa àkọsílẹ̀ èyíkéyìí tó bá sọ pé wọ́n rú òfin ìjọba bí wọn ò ṣe wọṣẹ́ ológun rẹ́.
Ó Yẹ Kí Ìtẹ̀síwájú Ṣì Wà Ìjọba orílẹ̀-èdè Turkmenistan ti tẹ̀ síwájú nínú bí wọ́n ṣe ń yanjú ọ̀ràn àwọn tí wọn ò ṣe ohun tí ẹ̀rí ọkàn wọn ò gbà láyè.
Gbogbo àwọn Ẹlẹ́rìí Jèhófà tí wọ́n fi sẹ́wọ̀n torí wọn ò wọṣẹ́ ológun ni wọ́n ti dá sílẹ̀.
February  ni wọ́n dá ẹni tó gbẹ̀yìn sẹ́wọ̀n lára wọn sílẹ̀.
Àmọ́, àwọn míì ṣì wà lẹ́wọ̀n torí àwọn nǹkan míì tí ẹ̀rí ọkàn wọn ò fàyè gbà wọ́n láti ṣe.
Bahram Hemdemov tó ti ní ìdílé, tó sì jẹ́ ọ̀kan lára àwọn Ẹlẹ́rìí Jèhófà ṣì wà lẹ́wọ̀n.
Àwọn ọlọ́pàá mú un nígbà tí ìjọsìn ń lọ lọ́wọ́ ní ilé rẹ̀ ní March , .
Ilé ẹjọ́ kan dá ẹ̀wọ̀n ọdún mẹ́rin fún ún torí pé ó ń ṣe ìjọsìn nílé rẹ̀.
Ní báyìí, ọ̀gbẹ́ni Hemdemov ń fara da ìjìyà àti ipò tí kò rọgbọ lágọ̀ọ́ ìṣẹ́niníṣẹ̀ẹ́ tó wà nílùú Seydi.
Àwọn Ẹlẹ́rìí Jèhófà àtàwọn tó ń gbé Turkmenistan ń wọ̀nà fún ìgbà tí ìjọba Turkmenistan máa ṣe ohun tí ìjọba ìparapọ̀ ní kí wọ́n ṣe nípa bíbọ̀wọ̀ fún ẹ̀tọ́ ọmọnìyàn, títí kan ẹ̀tọ́ tó dá lórí òmìnira láti ronú, láti ṣe ohun tí ẹ̀rí ọkàn ẹni bá fẹ́ àti ẹ̀sìn tó wuni.
ìpínrọ̀  Wo UN Human Rights Committee Communications: No. /, Zafar Abdullayev v.
Turkmenistan,  March  (CCPR/C//D//); No. /, Mahmud Hudaybergenov v.
Turkmenistan,  October  (CCPR/C//D//); No. /, Ahmet Hudaybergenov v.
Turkmenistan,  October  (CCPR/C//D//); No. /, Sunnet Japparow v.
Turkmenistan,  October  (CCPR/C//D//).
ìpínrọ̀  Ẹ̀wọ̀n àfidípò túmọ̀ sí pé kí wọ́n ṣòfin tó máa dín òmìnira ẹnì kan kù kàkà kí wọ́n fi í sẹ́wọ̀n.
Ní ti ọ̀ràn ọ̀gbẹ́ni Abdullayev, ó gbà kí àwọn ọlọ́pàá máa ṣọ́ òun ní gbogbo ìgbà àmọ́ kò lọ sẹ́wọ̀n.
Mọ Púpọ̀ Sí I ÌBÉÈRÈ TÁWỌN ÈÈYÀN MÁA Ń BÉÈRÈ Kí Nìdí Tí Àwọn Ẹlẹ́rìí Jèhófà Kì Í Fi Í Jagun?
Jákèjádò ayé ni wọ́n ti mọ àwa Ẹlẹ́rìí Jèhófà pé a kì í lọ́wọ́ sí ogun.
Kọ́ nípa ìdí tí a kì í fi í lọ́wọ́ sí ogun.
Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù Fọwọ́ sí I Pé Àwọn Ẹlẹ́rìí Jèhófà Lẹ́tọ̀ọ́ Láti Ṣe Ẹ̀sìn Wọn ní Jọ́jíà Àwọn Ẹlẹ́rìí Jèhófà lórílẹ̀-èdè Jọ́jíà ń gbádùn òmìnira ẹ̀sìn lónìí, àmọ́ bó ṣe rí lọ́dún mélòó kan sẹ́yìn kọ́ nìyẹn.
Ìjọba ti forúkọ ẹ̀sìn àwọn Ẹlẹ́rìí sílẹ̀ lábẹ́ òfin báyìí, wọ́n sì ti jẹ́ kí wọ́n máa jọ́sìn fàlàlà.
Àmọ́ ṣáájú àkókò yìí, lọ́dún  sí , nǹkan ò rí báyìí rárá.
Ṣe ni ìjọba gba àwọn agbawèrèmẹ́sìn láyè nígbà yẹn kí wọ́n gbéjà ko àwọn Ẹlẹ́rìí Jèhófà, wọn ò mú un ní kékeré rárá, ìjọba sì kọ̀ láti pe àwọn jàǹdùkú yẹn lẹ́jọ́.
Inúnibíni tó le tí wọ́n ṣe sáwọn Ẹlẹ́rìí Jèhófà nígbà yẹn mú kí wọ́n kọ̀wé sí Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù (ìyẹn ECHR) láìmọye ìgbà.
Ọ̀kan lára ìwé tí wọ́n kọ, tó dá lórí ẹjọ́ Case of Tsartsidze and Others v. Jọ́jíà, ṣàlàyé ìṣẹ̀lẹ̀ mẹ́ta tó wáyé lórílẹ̀-èdè Jọ́jíà lọ́dún  àti .
Lásìkò yẹn, àwọn jàǹdùkú hùwà ipá sáwọn Ẹlẹ́rìí, wọ́n da ìpàdé wọn rú, wọ́n ba ohun ìní wọn jẹ́, àwọn ọlọ́pàá lù wọ́n nílùkulù, wọ́n tún sọ̀rọ̀ burúkú sí wọn.
Ní January , , ilé ẹjọ́ ECHR sọ ìpinnu wọn lórí ẹjọ́ Tsartsidze, wọ́n sì rí i pé àwọn aláṣẹ ti tẹ ẹ̀tọ́ àwọn Ẹlẹ́rìí Jèhófà lójú.
Ilé ẹjọ́ náà rí i pé àwọn ọlọ́pàá orílẹ̀-èdè Jọ́jíà jẹ̀bi, nínú kó jẹ́ pé wọ́n lọ́wọ́ sí àwọn ohun tó ṣẹlẹ̀ yẹn, tàbí kó jẹ́ pé wọn ò gbèjà àwọn tọ́rọ̀ kàn.
Ilé ẹjọ́ tún rí i pé àwọn ilé ẹjọ́ àtàwọn adájọ́ lórílẹ̀-èdè Jọ́jíà ò ṣe nǹkan kan sí ìwàkiwà táwọn èèyàn hù sáwọn Ẹlẹ́rìí Jèhófà, torí pé àwọn náà ń gbè sẹ́yìn àwọn yẹn, wọn ò sì ṣèwádìí lórí ọ̀rọ̀ náà tó bó ṣe yẹ.
Ìgbà Kẹta tí Ilé Ẹjọ́ Máa Dá Ìjọba Lẹ́bi Torí Inúnibíni tí Wọ́n Ń Kọ́wọ́ Tì Ìgbà kẹta nìyí tí ilé ẹjọ́ ECHR máa dá ìjọba orílẹ̀-èdè Jọ́jíà lẹ́bi.
Ilé Ẹjọ́ náà sọ pé láàárín ọdún  sí , ṣe ni wọ́n ń “hùwà ipá sáwọn Ẹlẹ́rìí Jèhófà káàkiri orílẹ̀-èdè náà torí ọ̀rọ̀ ẹ̀sìn." Nínú ẹjọ́ mẹ́tẹ̀ẹ̀ta tí ilé ẹjọ́ ECHR dá, wọ́n rí i pé ìjọba orílẹ̀-èdè Jọ́jíà ò tẹ̀ lé àdéhùn European Convention on Human Rights, torí pé wọn ò jẹ́ káwọn Ẹlẹ́rìí Jèhófà lómìnira ẹ̀sìn, wọ́n sì ń ṣe ẹ̀tanú sí wọn.
Bí Ilé Ẹjọ́ náà ṣe ṣàlàyé ohun tó ṣẹlẹ̀ ní Jọ́jíà nígbà yẹn nìyí: “Bákan méjì ni, nínú kó jẹ́ pé àwọn tó jẹ́ agbódegbà fáwọn aláṣẹ ní Jọ́jíà lọ́wọ́ sí ìwà ipá táwọn èèyàn hù sáwọn Ẹlẹ́rìí Jèhófà, tàbí kó jẹ́ pé wọ́n lẹ̀dí àpò pọ̀ mọ́ àwọn kan tó hùwàkiwà yìí, tí wọ́n wá ń ṣe bàbá ìsàlẹ̀ fún wọn.
Àwọn aláṣẹ ò sì fìyà ohun tí wọ́n ṣe jẹ wọ́n, torí ẹ̀ làwọn míì ṣe bẹ̀rẹ̀ sí í gbéjà ko àwọn Ẹlẹ́rìí Jèhófà káàkiri orílẹ̀-èdè náà."
Ilé Ẹjọ́ ECHR Tẹ̀ Lé Òfin, Wọ́n sì Jẹ́ Kí Wọ́n Lómìnira Ẹ̀sìn Nínú ẹjọ́ Tsartsidze, ilé ẹjọ́ ECHR rí i pé ní ìgbà mẹ́ta táwọn èèyàn gbéjà ko àwọn Ẹlẹ́rìí Jèhófà, ohun tí ò bófin mu táwọn ọlọ́pàá ṣe ló kóyà jẹ àwọn Ẹlẹ́rìí yìí.
Ní September , , nílùú Kutaisi, àwọn ọlọ́pàá mú Ọ̀gbẹ́ni Dzamukov lọ sí àgọ́ ọlọ́pàá.
Wọ́n gba àwọn ìwé ẹ̀sìn tó wà lọ́wọ́ rẹ̀, wọ́n hùwà àìdáa sí i, wọ́n sì lù ú.
Lọ́jọ́ kejì, ọlọ́pàá kan lọ bá Ọ̀gbẹ́ni Gabunia, ó fún un lẹ́ṣẹ̀ẹ́ níkùn, ó sì fa àwọn ìwé ẹ̀sìn tó wà lọ́wọ́ rẹ̀ ya.
Ní October , , nílùú Marneuli, àwọn ọlọ́pàá ya wọ ibì kan táwọn Ẹlẹ́rìí ti ń ṣèpàdé, wọ́n sì gba àwọn ìwé ẹ̀sìn wọn.
Wọ́n mú Ọ̀gbẹ́ni Mikirtumov, tó ń ṣe ìwàásù lọ́wọ́ nípàdé yẹn, wọ́n sì mú Ọ̀gbẹ́ni Aliev, ẹni tó nilé tí wọ́n ti ń ṣèpàdé, wọ́n wá kó àwọn méjèèjì lọ sí àgọ́ ọlọ́pàá.
Nígbà tó yá, àwọn ọlọ́pàá fipá mú Ọ̀gbẹ́ni Mikirtumov wọnú mọ́tò kan, wọ́n sì wà á lọ sẹ́yìn ìlú.
Wọ́n já a síbẹ̀, wọ́n ní kò gbọ́dọ̀ pa dà wọ̀lú mọ́.
Wọ́n tún sọ fún Ọ̀gbẹ́ni Aliev pé wọn ò gbọ́dọ̀ ṣe ìpàdé Ajẹ́rìí nínú ilé rẹ̀ mọ́.
Ní March , , nílùú Rustavi, àwọn jàǹdùkú ẹlẹ́sìn Ọ́tọ́dọ́ọ̀sì kan tí wọ́n jẹ́ agbawèrèmẹ́sìn ya wọ inú ilé Ọ̀gbẹ́ni Gogelashvili nígbà táwọn èèyàn ń ṣèjọsìn lọ́wọ́ níbẹ̀.
Wọ́n hùwà àìdáa sáwọn tó wà níbẹ̀, wọ́n sì fipá lé wọn jáde nínú ilé náà.
Àwọn jàǹdùkú náà gba àwọn ìwé ẹ̀sìn wọn, nígbà tó sì di ọjọ́ kejì, wọ́n dáná sun ún ní gbangba, níbi ọjà kan tó wà nítòsí.
Pẹ̀lú gbogbo èyí, àwọn ọlọ́pàá ò dá sí i, wọn ò dáàbò bo àwọn èèyàn yìí.
Lórí ìṣẹ̀lẹ̀ mẹ́ta tó wáyé ní Jọ́jíà yìí, àwọn tọ́rọ̀ kàn gbé ọ̀rọ̀ náà lọ sílé ẹjọ́, àmọ́ ilé ẹjọ́ ò rí nǹkan ṣe sí i.
Bí ilé ẹjọ́ ECHR ṣe sọ, ṣe làwọn adájọ́ ní Jọ́jíà ń gbè sẹ́yìn àwọn ọlọ́pàá, wọn ò sì fara balẹ̀ ṣàyẹ̀wò ẹ̀rí táwọn tọ́rọ̀ kàn mú wá sílé ẹjọ́.
Ilé ẹjọ́ ECHR sọ̀rọ̀ nípa ohun táwọn adájọ́ ní Jọ́jíà ṣe lórí àwọn ẹjọ́ táwọn èèyàn gbé wá yìí, ó ní: Pẹ̀lú bí àwọn ilé ẹjọ́ ò ṣe túṣu àwọn ẹjọ́ yìí dé ìsàlẹ̀ ìkòkò, tí wọ́n kọ̀ láti yẹ àwọn agbófinró lọ́wọ́ wò, tí wọn ò sì fara balẹ̀ gbọ́ tẹnu àwọn tó gbé ẹjọ́ wá, láìsí ẹ̀rí gidi kan tó fi yẹ kí wọ́n ṣe bẹ́ẹ̀, kò sí tàbí ṣùgbọ́n, ilé ẹjọ́ ECHR gbà pé ṣe ni àwọn adájọ́ ń lẹ̀dí àpò pọ̀ mọ́ àwọn tó ń hùwà ipá sáwọn èèyàn yìí.
Torí pé ilé ẹjọ́ ECHR rí i pé ìjọba ti fi ẹ̀tọ́ àwọn èèyàn yìí dù wọ́n, èyí tó ta ko Àpilẹ̀kọ  (ìyẹn, òmìnira ẹ̀sìn) àti  (ìyẹn, ẹ̀tanú) nínú àdéhùn European Convention on Human Rights, wọ́n ní kí ìjọba sanwó gbà-máà-bínú fún wọn.
Àpapọ̀ rẹ̀ jẹ́ ẹgbẹ̀rún mọ́kànlá ó lé ọgọ́rùn-ún mẹ́jọ àti ogójì [,] owó dọ́là ti ilẹ̀ Amẹ́ríkà, yàtọ̀ sí ẹgbẹ̀rún mẹ́wàá ó lé ọgọ́rùn-ún méje àti méjìlélọ́gọ́ta [,] owó dọ́là ti ilẹ̀ Amẹ́ríkà, tí wọ́n ná sórí ẹjọ́.
Ṣé Ìdájọ́ Yìí Máa Nípa Lórí Ìjọba Orílẹ̀-èdè Rọ́ṣíà àti Azerbaijan?
Nígbà tí ilé ẹjọ́ ECHR ń parí ẹjọ́ tí wọ́n ń dá lọ, wọ́n tún àwọn ìpinnu tí wọ́n ti ṣe lórí àwọn ẹjọ́ kan tẹ́lẹ̀ sọ, bíi ẹjọ́ Gldani  àti Begheluri  ní orílẹ̀-èdè Jọ́jíà àti ẹjọ́ Kuznetsov àti Krupko ní orílẹ̀-èdè Rọ́ṣíà.
Ìjọba orílẹ̀-èdè Jọ́jíà ti ń ṣiṣẹ́ lórí ìpinnu tí ilé ẹjọ́ ECHR ṣe lórí àwọn ẹjọ́ tí wọ́n ti dá sẹ́yìn, inú àwọn Ẹlẹ́rìí Jèhófà ní Jọ́jíà sì ń dùn pé òfin ń dáàbò bo àwọn dáadáa báyìí, èyí sì ti jẹ́ kí wọ́n lè máa pàdé pọ̀, kí wọ́n sì lómìnira láti máa sọ ohun tí wọ́n gbà gbọ́ láìséwu.
André Carbonneau, ajàfẹ́tọ̀ọ́ ọmọnìyàn kárí ayé tó wà níbi àwọn ẹjọ́ tí ilé ẹjọ́ gbọ́ ní Jọ́jíà, tó sì wà lára àwọn tó kọ̀wé sí ilé ẹjọ́ ECHR, sọ pé: “Ìpinnu amóríyá tí ilé ẹjọ́ ECHR ṣe yìí ti jẹ́ kó ṣe kedere pé ilé ẹjọ́ náà ò ní fàyè gba ìjọba àwọn orílẹ̀-èdè tó wà lábẹ́ rẹ̀ kí wọ́n máa fi òmìnira ẹ̀sìn táwọn aráàlú ní dù wọ́n.
Inú àwọn Ẹlẹ́rìí Jèhófà dùn pé ìjọba orílẹ̀-èdè Jọ́jíà ń tẹ̀ lé àwọn ìpinnu tí ilé ẹjọ́ ECHR ṣe kí àwọn Ẹlẹ́rìí lè lómìnira ẹ̀sìn.
À ń retí pé káwọn orílẹ̀-èdè míì tó wà nínú Ìgbìmọ̀ Ilẹ̀ Yúróòpù, bí orílẹ̀-èdè Rọ́ṣíà, fi èyí sọ́kàn." Ẹjọ́ tí ilé ẹjọ́ ECHR dá lẹ́nu àìpẹ́ yìí jẹ́ káwọn aráàlú lè pàdé pọ̀ láti jọ́sìn fàlàlà, kí wọ́n sì bá àwọn aládùúgbò wọn sọ ohun tí wọ́n gbà gbọ́ láìsí wàhálà.
Àwọn aráàlú mọyì òmìnira tí wọ́n ní yìí gan-an.
Àwọn Ẹlẹ́rìí Jèhófà kárí ayé ń retí pé kí ẹjọ́ tí ilé ẹjọ́ ECHR dá yìí nípa rere lórí ìjọba orílẹ̀-èdè Rọ́ṣíà àti Azerbaijan, torí irú àwọn ẹjọ́ yìí kan náà ṣì wà nílé ẹjọ́ níbẹ̀.
Ilé Ẹjọ́ Ìlú Oryol Máa Tó Bẹ̀rẹ̀ Sí Í Gbọ́ Ẹjọ́ Dennis Christensen Tó bá di February , , ilé ẹjọ́ máa bẹ̀rẹ̀ sí í gbọ́ ẹjọ́ Dennis Christensen.
Ọmọ ilẹ̀ Denmark ni Ọ̀gbẹ́ni Christensen, Ẹlẹ́rìí Jèhófà ni, àtìgbà tí wọ́n sì ti mú un ní May  ni wọ́n ti fi sí àtìmọ́lé nílùú Oryol lórílẹ̀-èdè Rọ́ṣíà.
Ní January , , Igbákejì Agbẹjọ́rò Àgbègbè Oryol Region kọ̀wé olójú ìwé mẹ́rìndínlọ́gọ́rin [] mọ́ Ọ̀gbẹ́ni Christensen láti fẹ̀sùn kàn án.
Agbẹjọ́rò yìí sọ pé ó jẹ̀bi ohun tó wà ní Àpilẹ̀kọ .() nínú Òfin Ìwà Ọ̀daràn tí ìjọba orílẹ̀-èdè Rọ́ṣíà ṣe, èyí tó sọ pé kò bófin mu kí èèyàn ṣètò ìjọsìn lórúkọ ẹ̀sìn tí ìjọba ti kéde pé agbawèrèmẹ́sìn ni wọ́n.
Ìyà tó le jù téèyàn lè jẹ torí ẹ̀ṣẹ̀ yìí ni kó ṣẹ̀wọ̀n ọdún mẹ́wàá.
Ọ̀gbẹ́ni Christensen kì í ṣe ọ̀daràn.
Ibi tí òun àti ìyàwó ẹ̀ pẹ̀lú àwọn tó jẹ́ Ẹlẹ́rìí bíi tiwọn ti ń jọ́sìn ní ìrọwọ́rọsẹ̀ ni wọ́n ti mú un.
February ,  ni ìgbéjọ́ náà máa bẹ̀rẹ̀ ní Ilé Ẹjọ́ Zheleznodorozhniy nílùú Oryol, ní aago méjì ààbọ̀ ọ̀sán.
Bó Ṣe Di Pé Ìjọba Àméníà Fọwọ́ sí I Pé Èèyàn Lẹ́tọ̀ọ́ Láti Sọ Pé Ẹ̀rí Ọkàn Ò Jẹ́ Kóun Ṣiṣẹ́ Ológun Ẹjọ́ kan tí Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù (ìyẹn ilé ẹjọ́ ECHR) dá lẹ́nu àìpẹ́ yìí jẹ́ kí ẹ̀tọ́ àwọn ọ̀dọ́kùnrin tí ẹ̀rí ọkàn ò jẹ́ kí wọ́n ṣiṣẹ́ ológun túbọ̀ fìdí múlẹ̀ lábẹ́ òfin.
Ní October , , ilé ẹjọ́ ECHR fi ìpinnu tí wọ́n ṣe lórí ẹjọ́ Adyan and Others v. Armenia ṣe àpẹẹrẹ irú iṣẹ́ àṣesìnlú tó yẹ kí wọ́n ṣètò fún àwọn ọ̀dọ́kùnrin yìí.
Ọ̀pọ̀ ọdún ló fi jẹ́ pé Ilé Ẹjọ́ ECHR ò fọwọ́ sí i pé èèyàn lẹ́tọ̀ọ́ láti sọ póun ò ṣiṣẹ́ ológun tí ẹ̀rí ọkàn rẹ̀ ò bá jẹ́ kó ṣe é, èyí sì mú kí wọ́n ṣenúnibíni sí ọ̀pọ̀ èèyàn, kí wọ́n sì rán wọn lọ sẹ́wọ̀n.
Àmọ́ àtọdún  ni Ilé Ẹjọ́ náà ti tún èrò wọn pa, nígbà tí wọ́n ṣèpinnu tó yàtọ̀ lórí ẹjọ́ Bayatyan v.
Armenia, pé èèyàn lẹ́tọ̀ọ́ lábẹ́ òfin láti sọ pé òun ò wọṣẹ́ ológun tí ẹ̀rí ọkàn ò bá jẹ́ kó ṣe é.
Lẹ́nu àìpẹ́ yìí tí wọ́n wá dá ẹjọ́ Ọ̀gbẹ́ni Adyan, Ilé Ẹjọ́ ECHR pinnu pé àwọn tí ẹ̀rí ọkàn wọn ò jẹ́ kí wọ́n ṣiṣẹ́ ológun lẹ́tọ̀ọ́ láti ṣiṣẹ́ àṣesìnlú.
Ṣe niṣẹ́ náà gbọ́dọ̀ jẹ́ irú èyí tó máa jẹ́ kí wọ́n lè ran ìlú lọ́wọ́, kì í ṣe pé wọ́n á fi máa jẹ wọ́n níyà.
Àlàyé ṣókí nípa ohun tó ti ṣẹlẹ̀ lórí ọ̀rọ̀ àwọn tí ẹ̀rí ọkàn ò jẹ́ kí wọ́n ṣiṣẹ́ ológun lórílẹ̀-èdè Àméníà jẹ́ ká rí i bí àwọn ẹjọ́ tí ECHR dá lórí ọ̀rọ̀ Ọ̀gbẹ́ni Bayatyan, Ọ̀gbẹ́ni Adyan àtàwọn míì ṣe nípa pàtàkì lórí ọwọ́ tí ìjọba fi ń mú àwọn tí ẹ̀rí ọkàn ò jẹ́ kí wọ́n ṣiṣẹ́ ológun.
Ìjọba Àménìa Ṣèlérí Pé Àwọn Máa Ṣètò Iṣẹ́ Àṣesìnlú, àmọ́ Wọn Ò Ṣe É Kò sí àfidípò, àfi kí wọ́n jìyà.
Nígbà tí Àméníà wọnú Ìgbìmọ̀ Ilẹ̀ Yúróòpù lọ́dún , wọ́n ṣèlérí pé àwọn máa ṣòfin tó fọwọ́ sí iṣẹ́ àṣesìnlú bó ṣe wà nínú àwọn ìlànà ìjọba ilẹ̀ Yúróòpù.
Iṣẹ́ àṣesìnlú yìí kò ní ní ohunkóhun ṣe pẹ̀lú iṣẹ́ ológun, kì í sì í ṣe iṣẹ́ tí wọ́n á fi máa fìyà jẹ àwọn tó ń ṣe é.
Ìjọba tún sọ pé àwọn ò ní máa fìyà jẹ àwọn tí ẹ̀rí ọkàn ò jẹ́ kí wọ́n ṣiṣẹ́ ológun. * Àmọ́ ìjọba orílẹ̀-èdè Àméníà ò tíì ṣe ohun tí wọ́n láwọn máa ṣe tí wọ́n fi ránṣẹ́ sí Vahan Bayatyan tó jẹ́ Ẹlẹ́rìí Jèhófà pé kó wá wọṣẹ́ ológun, bẹ́ẹ̀ ẹ̀rí ọkàn ẹ̀ kò gbà á láyè láti wọṣẹ́ ológun.
Nígbà tó di , ilé ẹjọ́ dá a lẹ́bi, wọ́n sì rán an lọ sẹ́wọ̀n torí pé ó lóun ò ṣiṣẹ́ ológun, ìjọba ò sì ṣètò iṣẹ́ àṣesìnlú gẹ́gẹ́ bí àfidípò.
Lọ́dún , Ọ̀gbẹ́ni Bayatyan kọ̀wé sí Ilé Ẹjọ́ ECHR pé bí ìjọba orílẹ̀-èdè Àméníà ṣe fi òun sẹ́wọ̀n yìí fi hàn pé wọ́n tẹ ẹ̀tọ́ tóun ní láti lómìnira ẹ̀rí ọkàn àti ẹ̀sìn lójú.
Wọn ò ṣètò iṣẹ́ àṣesìnlú dáadáa, wọ́n tún wá fìyà jẹ wọ́n.
Lọ́dún , ìjọba Àméníà ṣòfin lórí iṣẹ́ àṣesìnlú, àwọn ọ̀dọ́kùnrin tó jẹ́ Ẹlẹ́rìí Jèhófà sì gbà láti ṣe é dípò kí wọ́n ṣiṣẹ́ ológun.
Àmọ, gbàrà tí wọ́n forúkọ sílẹ̀ ni wọ́n rí i pé àwọn ológun láá máa bójú tó iṣẹ́ náà, kì í ṣe àwọn aláṣẹ tó ń rí sí ọ̀rọ̀ ìlú.
Ni wọ́n bá fi tó ìjọba létí, wọ́n sì fiṣẹ́ náà sílẹ̀.
Torí ohun tí wọ́n ṣe yẹn, wọ́n mú wọn, wọ́n fojú ba ilé ẹjọ́, wọ́n sì rán àwọn kan lọ sẹ́wọ̀n.
Ní May , Hayk Khachatryan àtàwọn Ẹlẹ́rìí Jèhófà méjìdínlógún () míì tí ẹ̀rí ọkàn ò jẹ́ kí wọ́n ṣiṣẹ́ ológun kọ̀wé sí Ilé Ẹjọ́ ECHR, wọ́n sọ pé bí wọ́n ṣe pe àwọn lẹ́jọ́ láìtọ́ yìí fi hàn pé wọ́n ti fi ẹ̀tọ́ àwọn du àwọn. * Ibi pẹlẹbẹ lọ̀be ń fi lélẹ̀ fọ́pọ̀ ọdún.
Ọ̀pọ̀ ọdún ni ìjọba Àméníà ò fi ṣàtúnṣe sí òfin iṣẹ́ àṣesìnlú tí wọ́n ṣe.
Àwọn Ẹlẹ́rìí Jèhófà ò fìgbà kan fara mọ́ ètò iṣẹ́ àṣesìnlú tí ìjọba láwọn ṣe, ìjọba ò sì yéé fi wọ́n sẹ́wọ̀n.
Láàárín ọdún  (tí wọ́n ṣe òfin iṣẹ́ àṣesìnlú) sí ọdún  (tí wọ́n tún òfin náà ṣe), ọgọ́rùn-ún mẹ́ta ó lé mẹ́tàdínlógún () làwọn tí wọ́n dá lẹ́bi, ẹ̀wọ̀n ọdún méjì sí mẹ́ta ni wọ́n sì máa ń sọ pé kí wọ́n fi gbára.
Láàárín àkókò yìí, Ilé Ẹjọ́ ECHR ò fi bẹ́ẹ̀ rí nǹkan ṣe sọ́rọ̀ náà.
Lọ́dún , wọ́n gbọ́ ẹjọ́ Ọ̀gbẹ́ni Bayatyan, tó sọ pé bóun ṣe lóun ò ṣiṣẹ́ ológun bá ohun tó wà nínú Àpilẹ̀kọ  nínú ìwé àdéhùn European Convention mu.
Àpilẹ̀kọ náà sọ pé èèyàn lẹ́tọ̀ọ́ sí òmìnira ẹ̀rí ọkàn àti ẹ̀sìn.
Àmọ́ Ilé Ẹjọ́ ECHR ò paṣọ èṣí dà.
Ohun tí wọ́n máa ń sọ tẹ́lẹ̀ náà ni wọ́n tẹnu mọ́.
Wọ́n ní ìjọba orílẹ̀-èdè kọ̀ọ̀kan ló máa kọ́kọ́ pinnu bóyá àwọn máa fọwọ́ sí i pé èèyàn lẹ́tọ̀ọ́ láti sọ póun ò ṣiṣẹ́ ológun nítorí ẹ̀rí ọkàn.
Tí ìjọba orílẹ̀-èdè kan ò bá ti fọwọ́ sí i, a jẹ́ pé ẹnikẹ́ni tó bá lóun ò wọṣẹ́ ológun ò lè fi Àpilẹ̀kọ  gbèjà ara ẹ̀ nìyẹn.
Torí pé ìpinnu yìí yàtọ̀ sí ohun tó ń ṣẹlẹ̀ kárí ayé lórí ọ̀rọ̀ àwọn tí ẹ̀rí ọkàn ò jẹ́ kí wọ́n ṣiṣẹ́ ológun, àwọn agbẹjọ́rò Ọ̀gbẹ́ni Bayatyan kọ̀wé pé kí wọ́n gbé ẹjọ́ rẹ̀ lọ sí Ìgbìmọ̀ Tó Ga Jù Lọ nínú Ilé Ẹjọ́ ECHR kí wọ́n lè tún ẹjọ́ rẹ̀ gbé yẹ̀ wò.
Ìgbìmọ̀ Tó Ga Jù Lọ ní Ilé Ẹjọ́ ECHR ń gbọ́ ẹjọ́ Bayatyan v.
Armenia, ní November , Ọ̀nà là.
Omi tuntun rú, ẹja tuntun rú wọ̀ ọ́ nígbà tí Ìgbìmọ̀ Tó Ga Jù Lọ nínú Ilé Ẹjọ́ ECHR tún ọ̀rọ̀ Ọ̀gbẹ́ni Bayatyan gbé yẹ̀ wò.
Fúngbà àkọ́kọ́, ní July , , Ilé Ẹjọ́ ECHR jẹ́ kó ṣe kedere pé Àpilẹ̀kọ  nínú ìwé àdéhùn Convention fọwọ́ sí i pé èèyàn lẹ́tọ̀ọ́ láti sọ póun ò wọṣẹ́ ológun.
Wọ́n sọ pé ìwé àdéhùn Convention gbéṣẹ́ lọ́jọ́kọ́jọ́, tó fi jẹ́ pé ó yẹ kí wọ́n máa ro ohun tó sọ mọ́ òfin ilẹ̀ Yúróòpù àti tàwọn ilẹ̀ míì kí ẹnu lè kò.
Ẹjọ́ tí Ìgbìmọ̀ Tó Ga Jù Lọ náà dá fìdí ẹ̀tọ́ téèyàn ní láti sọ póun ò wọṣẹ́ ológun torí ẹ̀rí ọkàn múlẹ̀ ní Yúróòpù, wọ́n tún fi dandan lé e pé kí ìjọba Àméníà ṣètò iṣẹ́ àṣesìnlú tó lẹ́sẹ̀ ńlẹ̀ gẹ́gẹ́ bí àfidípò fún àwọn tí ẹ̀rí ọkàn ò jẹ́ kí wọ́n ṣiṣẹ́ ológun.
“Tó bá ṣẹlẹ̀ pé ẹ̀rí ọkàn ẹnì kan tàbí ohun tó gbà gbọ́ tọkàntọkàn forí gbárí pẹ̀lú àṣẹ ìjọba láti wá wọṣẹ́ ológun, tẹ́ni náà sì sọ pé òun ò ní lè ṣe é, ó ṣe pàtàkì gan-an, ó sì ṣe kókó láti tẹ̀ lé ohun tí Àpilẹ̀kọ  sọ."—Bayatyan v.
Armenia [GC], no. /, § , ECHR Ìjọba Àméníà Ṣàtúnṣe sí Òfin Tí Wọ́n Ṣe Lórí Iṣẹ́ Àṣesìnlú Iṣẹ́ àṣesìnlú tí wọn ò ṣètò bó ṣe yẹ ṣì ń dá wàhálà sílẹ̀.
Nígbà ìrúwé ọdún , àwọn Ẹlẹ́rìí Jèhófà mẹ́rin ní Àméníà, títí kan Artur Adyan, ni ilé ẹjọ́ dá lẹ́bi, tí wọ́n sì rán lọ sẹ́wọ̀n torí pé wọ́n kọ̀ láti ṣiṣẹ́ àṣesìnlú tí àwọn ológun ń darí.
Wọ́n kọ̀wé sí Ilé Ẹjọ́ ECHR pé ìjọba Àméníà ti fi ẹ̀tọ́ àwọn du àwọn, torí pé iṣẹ́ àṣesìnlú tí ìjọba ṣètò bí àfidípò látọdún  ò bá ìlànà ilẹ̀ Yúróòpù mu, ó sì ta ko ẹ̀rí ọkàn àwọn.
Bí iṣẹ́ àṣesìnlú ṣe wà lábẹ́ àwọn ológun ṣì ń dá ìṣòro sílẹ̀.
Ní November , , Ilé Ẹjọ́ ECHR ṣèpinnu lórí ẹjọ́ Khachatryan and Others v.
Armenia, tó ní ín ṣe pẹ̀lú Ẹlẹ́rìí Jèhófà mọ́kàndínlógún () tó fi iṣẹ́ àṣesìnlú náà sílẹ̀ torí pé abẹ́ àwọn ológun ló wà, kì í ṣe abẹ́ àwọn aláṣẹ tó ń rí sí ọ̀rọ̀ ìlú.
Ilé Ẹjọ́ ECHR sọ pé bí ìjọba ṣe pe àwọn ọkùnrin náà lẹ́jọ́, tí wọ́n sì fi wọ́n sátìmọ́lé ò bófin mu.
Bó tiẹ̀ jẹ́ pé ilé ẹjọ́ rí i pé àwọn olùpẹ̀jọ́ ṣàlàyé pé abẹ́ àwọn ológun ni iṣẹ́ àṣesìnlú tíjọba ṣètò wà, wọn ò sọ nǹkan kan lórí kókó yẹn nínú ẹjọ́ Khachatryan.
Wọ́n ṣètò iṣẹ́ àṣesìnlú tó mọ́yán lórí.
Nígbà ìrúwé ọdún , ìjọba orílẹ̀-èdè Àméníà ṣàtúnṣe sí òfin wọn, wọ́n ṣòfin tó fọwọ́ sí iṣẹ́ àṣesìnlú bí wọ́n ṣe ṣèlérí páwọn máa ṣe lọ́dún .
Nígbà tó fi máa di October , ọ̀pọ̀ àwọn Ẹlẹ́rìí Jèhófà tó wà lẹ́wọ̀n ní Àméníà ni wọ́n ti dá sílẹ̀, bó tiẹ̀ jẹ́ pé àwọn mélòó kan tí wọ́n ti fẹ́rẹ̀ẹ́ lo àkókò wọn pé lẹ́wọ̀n sọ pé àwọn máa kúkú dúró lò ó pé.
Àtìgbà yẹn ni wọ́n ti ń jẹ́ káwọn tí ẹ̀rí ọkàn wọn ò jẹ́ kí wọ́n ṣiṣẹ́ ológun máa ṣiṣẹ́ àṣesìnlú lórílẹ̀-èdè Àméníà.
Ọ̀rọ̀ Ò Tíì Tán Lórí Ẹjọ́ Tó Wà Nílé Ẹjọ́ ECHR Ìpinnu tí Ilé Ẹjọ́ ECHR ṣe nínú ẹjọ́ Bayatyan àti Khachatryan jẹ́ kó ṣe kedere pé àwọn èèyàn lẹ́tọ̀ọ́ lábẹ́ òfin láti sọ pé àwọn ò ṣiṣẹ́ ológun, ìjọba Àméníà ò sì gbọ́dọ̀ fi ẹ̀tọ́ wọn dù wọ́n.
Àmọ́ ó ṣì ku kí Ilé Ẹjọ́ ECHR sọ pé ètò iṣẹ́ àṣesìnlú ò gbọ́dọ̀ sí lábẹ́ àwọn ológun.
Ìpinnu tí wọ́n ṣe lórí ẹjọ́ Adyan and Others v.
Armenia ní October ,  ni wọ́n ti ṣẹ̀ṣẹ̀ wá mẹ́nu ba ìyẹn.
Nínú ẹjọ́ Ọ̀gbẹ́ni Adyan, Ilé Ẹjọ́ ECHR sọ pé níwọ̀n ìgbà tó ti jẹ́ pé òfin dáàbò bo àwọn tó kọ̀ láti ṣiṣẹ́ ológun torí ẹ̀rí ọkàn, wọ́n ní dandan ni kí ìjọba Àméníà ṣètò iṣẹ́ àṣesìnlú tó mọ́yán lórí, tó sì bá ìlànà ilẹ̀ Yúróòpù mu fún àwọn tí ẹ̀rí ọkàn ò jẹ́ kí wọ́n ṣiṣẹ́ ológun.
Wọ́n ní kò gbọ́dọ̀ sí lábẹ́ ìdarí àti àbójútó àwọn ológun, wọn ò sì gbọ́dọ̀ lò ó láti fìyà jẹ àwọn tó ń ṣe é.
Ilé Ẹjọ́ ECHR sọ pé kí wọ́n sanwó gbà-máà-bínú fún àwọn ọkùnrin tí wọ́n fìyà jẹ yẹn torí pé wọ́n kọ̀ láti ṣiṣẹ́ àṣesìnlú tí ìjọba láwọn ṣètò.
“Ilé Ẹjọ́ wò ó pé ṣe ni ẹ̀tọ́ tí Àpilẹ̀kọ  sọ pé àwọn tí ẹ̀rí ọkàn ò jẹ́ kí wọ́n ṣiṣẹ́ ológun ní kò ní lẹ́sẹ̀ ńlẹ̀ rárá tá a bá gbà kí ìjọba orílẹ̀-èdè kan ṣètò iṣẹ́ àṣesìnlú tó jẹ́ pé abẹ́ ìdarí àwọn ológun ló wà tàbí tí ìjọba ń lò ó láti fìyà jẹ àwọn tó ń ṣe é."— Adyan and Others v.
Armenia, no. /, § , ECHR Ọ̀rọ̀ Náà Yanjú Nígbà tó fi máa di January , mọ́kànlélọ́gọ́jọ () làwọn ọ̀dọ́kùnrin Ẹlẹ́rìí Jèhófà tó ti parí iṣẹ́ àṣesìnlú wọn ní Àméníà, àwọn márùndínláàádọ́fà () ṣì wà lẹ́nu ẹ̀.
Inú àwọn Ẹlẹ́rìí Jèhófà àtàwọn aláṣẹ tó ń bójú tó iṣẹ́ náà ń dùn torí àṣeyọrí tí wọ́n ń ṣe níbẹ̀.
Iṣẹ́ náà ń jẹ́ kí wọ́n lè pèsè ohun táwọn aráàlú nílò gangan, àwọn ọkùnrin tó sì láwọn fẹ́ ṣiṣẹ́ àṣesìnlú gẹ́gẹ́ bí àfidípò fara mọ́ èyí tíjọba ṣe lọ́tẹ̀ yìí.
Ètò náà tún fòpin sí ìṣòro tó ti wà lórí ọ̀rọ̀ ẹ̀tọ́ ọmọnìyàn tẹ́lẹ̀ ní Àméníà.
André Carbonneau, ọ̀kan lára àwọn agbẹjọ́rò tó ṣojú àwọn Ẹlẹ́rìí Jèhófà ní Àméníà gbóríyìn fún ìjọba lórí bí wọ́n ṣe yanjú ọ̀rọ̀ náà.
Ó ní: “Àtìgbà tí Ilé Ẹjọ́ ECHR ti ṣèpinnu lórí ẹjọ́ Bayatyan lọ́dún  la ti ń rí ìtẹ̀síwájú lórí bí ilé ẹjọ́ náà ṣe ń dá sí ohun tó ń lọ ní Àméníà.
Ẹjọ́ tí wọ́n dá lórí ọ̀rọ̀ Khachatryan àti Adyan jẹ́ kó lẹ́sẹ̀ ńlẹ̀ gan-an pé àwọn ológun ò gbọ́dọ̀ ní nǹkan kan ṣe pẹ̀lú iṣẹ́ àṣesìnlú.
A retí pé kí àwọn orílẹ̀-èdè míì tí ò tíì ṣètò iṣẹ́ àṣesìnlú tó mọ́yán lórí kíyè sí àṣeyọrí tí orílẹ̀-èdè Àméníà ti ṣe nígbà tí wọ́n ṣètò tiwọn lọ́nà tí kò ní ṣèpalára fún àwọn tí ẹ̀rí ọkàn wọn ò jẹ́ kí wọ́n ṣiṣẹ́ ológun, tó sì máa ṣe àwọn aráàlú láǹfààní." Àwọn Orílẹ̀-èdè Kan Tó Kan Iṣẹ́ Ológun Nípá, Tí Wọn Ò sì Ní Ètò Tó Mọ́yán Lórí fún Iṣẹ́ Àṣesìnlú Kò sí ètò iṣẹ́ àṣesìnlú Wọ́n ń lo iṣẹ àṣesìnlú láti fìyà jẹni Wọ́n lẹ́tọ̀ọ́ láti ṣiṣẹ́ àṣesìnlú, àmọ́ wọn ò gbà wọ́n láyè láti ṣe é Déètì Ìṣẹ̀lẹ̀ Ilé Ẹjọ́ ECHR ṣèpinnu lórí ẹjọ́ Adyan and Others v.
Armenia Àwọn Ẹlẹ́rìí Jèhófà tó kọ́kọ́ forúkọ sílẹ̀ láti bẹ̀rẹ̀ iṣẹ́ àṣesìnlú tuntun bẹ̀rẹ̀ iṣẹ́ wọn Fúngbà àkọ́kọ́ láti ohun tó lé ní ogún () ọdún, kò sí Ẹlẹ́rìí Jèhófà kankan lẹ́wọ̀n lórí pé ẹ̀rí ọkàn ò jẹ́ kó ṣiṣẹ́ ológun Ìjọba Àméníà gbà láti ṣàtúnṣe sí òfin tó dá lórí iṣẹ́ àṣesìnlú.
Òfin túntun yìí bẹ̀rẹ̀ iṣẹ́ ní October Ilé Ẹjọ́ ECHR ṣèpinnu lórí ẹjọ́ Khachatryan and others v.
Armenia Ilé Ẹjọ́ ECHR ṣe ohun tí wọ́n ṣe nínú ẹjọ́ Bayatyan nígbà tí wọ́n ń dá ẹjọ́ Bukharatyan v.
Armenia àti Tsaturyan v.
Armenia, wọ́n rí i pé bí ìjọba Àméníà ṣe fi àwọn Ẹlẹ́rìí Jèhófà sẹ́wọ̀n ta ko ohun tó wà nínú Àpilẹ̀kọ Ìgbìmọ̀ Tó Ga Jù Lọ ní Ilé Ẹjọ́ ECHR rí i pé ìjọba tẹ ẹ̀tọ́ òmìnira ẹ̀rí ọkàn lójú (Àpilẹ̀kọ  nínú ìwé àdéhùn European Convention), wọ́n sì fi ẹjọ́ Bayatyan v.
Armenia gbèjà ẹ̀tọ́ táwọn tí ẹ̀rí ọkàn ò jẹ́ kí wọ́n ṣiṣẹ́ ológun ní lábẹ́ òfin Ilé Ẹjọ́ ECHR ṣèpinnu lórí ẹjọ́ Bayatyan v.
Armenia, wọ́n ní Àpilẹ̀kọ  nínú ìwé àdéhùn European Convention ò kan ọ̀rọ̀ àwọn tí ẹ̀rí ọkàn ò jẹ́ kí wọ́n ṣiṣẹ́ ológun; wọ́n gbé ẹjọ́ náà lọ sí Ìgbìmọ̀ Tó Ga Jù Lọ ní Ilé Ẹjọ́ ECHR Ìjọba Àméníà gbà láti ṣe òfin lórí iṣẹ́ àṣesìnlú, àmọ́ abẹ́ ìdarí àwọn ológun ló máa wà Ìjọba Àméníà sọ pé àwọn máa ṣòfin lórí iṣẹ́ àṣesìnlú ìpínrọ̀   Ìpinnu No.  () tí Ilé Ìgbìmọ̀ Aṣòfin ti Ìgbìmọ̀ Ilẹ̀ Yúróòpù ṣe ni pé wọ́n rọ Àméníà láti dara pọ̀ mọ́ Ìgbìmọ̀ Ilẹ̀ Yúróòpù tí wọ́n bá lè fọwọ́ sí àdéhùn yìí: . . .
pé láàárín ọdún mẹ́ta tí wọ́n bá dara pọ̀, kí wọ́n ṣòfin tó fọwọ́ sí iṣẹ́ àṣesìnlú ní ìbámu pẹ̀lú àwọn ìlànà ilẹ̀ Yúróòpù, kí wọ́n sì rí i pé wọ́n dá gbogbo awọn tó wà lẹ́wọ̀n tàbí níbi tí wọ́n ti ń dá wọn lóró sílẹ̀ lórí pé ẹ̀rí ọkàn ò jẹ́ kí wọ́n ṣiṣẹ́ ológun.
Tí òfin iṣẹ́ àṣesìnlú bá ti wá múlẹ̀, kí wọ́n jẹ́ kí wọ́n yàn bóyá wọ́n á ṣiṣẹ́ ológun láìgbé ohun ìjà àbí bóyá iṣẹ́ àṣesìnlú ni wọ́n á ṣe." ìpínrọ̀   Bí ìjọba Àméníà ṣe pe àwọn Ẹlẹ́rìí Jèhófà mọ́kàndínlógún () lẹ́jọ́, tí wọ́n sì fi wọ́n sẹ́wọ̀n kò bófin mu torí pé nígbà tí ilé ẹjọ́ dá wọn lẹ́bi lọ́dún , kò sí òfin ní Àméníà tó sọ pé ẹ̀ṣẹ̀ ni téèyàn bá sọ pé òun ò ṣiṣẹ́ àṣesìnlú mọ́.
ìpínrọ̀   Àwọn ológun ló ń darí “àfidípò iṣẹ́ ológun" tí ìjọba orílẹ̀-èdè Lithuania ṣètò.
Wọ́n Dá Teymur Akhmedov Sílẹ̀ Torí Pé  Ààrẹ Dárí Jì Í Ní April , , Ààrẹ Nursultan Nazarbayev ti Orílẹ̀-Èdè Kazakhstan dárí ji Teymur Akhmedov tó jẹ́ ẹni ọdún mọ́kànlélọ́gọ́ta (), tó sì ti lé lọ́dún kan báyìí tó ti wà lẹ́wọ̀n torí ẹ̀sùn tí kò lẹ́sẹ̀ nílẹ̀.
Àforíjì náà fọ ẹ̀sùn ìwà ọ̀daràn mọ́ kúrò lọ́rùn rẹ̀.
April  ni Ọ̀gbẹ́ni Akhmedov mọ̀ pé wọ́n dárí ji òun, wọ́n sì dá a sílẹ̀ kúrò lẹ́wọ̀n bó tiẹ̀ jẹ́ pé nílé ìwòsàn ló wà, tára rẹ̀ ń kọ́fẹ pa dà lẹ́yìn tí wọ́n ṣe iṣẹ́ abẹ fún un.
Ó ti pa dà sílé báyìí, á sì túbọ̀ rọrùn fún un láti lọ máa gbàtọ́jú tó pọn dandan pé kó máa rí gbà torí àrùn jẹjẹrẹ tó ń bá a fínra.
Ìwé ẹ̀rí tí Ọ̀gbẹ́ni Akhmedov mú dání nínú fọ́tò tó wà lókè yìí kà lápá kan pé, wọ́n dá a sílẹ̀ “nítorí àṣẹ tí ààrẹ Orílẹ̀-Èdè Kazakhstan pa, tí déètì rẹ̀ jẹ́ ọjọ́ , oṣù April, ọdún , Nọ́ńbà , tó fi dárí jì í, tó fi tú u sílẹ̀ kúrò nínú jíjẹ èyí tó kù lára ìyà tí wọ́n fẹ́ fi fi òmìnira rẹ̀ dù ú, tó sì ṣe àfọ̀mọ́ ẹ̀sùn ìwà ọ̀daràn kúrò lọ́rùn rẹ̀." Wọ́n Mú Un, Wọ́n Tì Í Mọ́lé, Wọ́n sì Fi Í Sẹ́wọ̀n Láìtọ́ Wọ́n mú Ọ̀gbẹ́ni Akhmedov, tó jẹ́ Ẹlẹ́rìí Jèhófà, wọ́n sì jù ú sẹ́wọ̀n ní January ,  torí pé ó sọ ohun tó gbà gbọ́ fáwọn èèyàn.
Ní oṣù bíi mélòó kan kí wọ́n tó mú un, ó jíròrò Bíbélì pẹ̀lú àwọn ọkùnrin kan tí wọ́n ṣe bíi pé àwọn nífẹ̀ẹ́ sí ohun táwọn Ẹlẹ́rìí Jèhófà gbà gbọ́.
Àṣé amí làwọn ọkùnrin náà jẹ́ fáwọn ọlọ́pàá ọ̀tẹlẹ̀múyẹ́ orílẹ̀-èdè Kazakhstan, ìyẹn Ìgbìmọ̀ Àwọn Ọlọ́pàá Ọ̀tẹlẹ̀múyẹ́ (KNB), wọ́n sì ti dọ́gbọ́n gba ọ̀rọ̀ tí wọn jọ sọ pẹ̀lú rẹ̀ sílẹ̀.
Ohùn tí wọ́n gbà sílẹ̀ yìí ni àwọn ọlọ́pàá KNB gùn lé tí wọ́n fi mú Ọ̀gbẹ́ni Akhmedov, tí wọ́n fẹ̀sùn kàn án pé ó “ń dá ìyapa ẹ̀sìn sílẹ̀," ó sì ń polongo pé “ẹ̀sìn . . .
òun ló dára jù," èyí tó lòdì sí Abala kẹrìnléláàádọ́sàn-án (), apá kejì nínú Òfin Ìwà Ọ̀daràn Orílẹ̀-Èdè Kazakhstan.
Lẹ́yìn táwọn ọlọ́pàá ti mú Ọ̀gbẹ́ni Akhmedov, wọ́n wádìí ọ̀rọ̀ lẹ́nu rẹ̀, wọ́n sì tì í mọ́lé fún oṣù mẹ́ta kó tó di pé wọ́n gbọ́ ẹjọ́ rẹ̀.
Ní May , , ilé ẹjọ́ fi í sẹ́wọ̀n ọdún márùn-ún, wọ́n sì fòfin de iṣẹ́ ìwàásù rẹ̀ fún ọdún mẹ́ta.
Agbẹjọ́rò Ọ̀gbẹ́ni Akhmedov pe ọ̀pọ̀ ẹjọ́ kòtẹ́milọ́rùn kí wọ́n lè dá a sílẹ̀, àmọ́ ilé ẹjọ́ ò fara mọ́ gbogbo ẹjọ́ tó pè.
Lẹ́yìn tó ti ṣe gbogbo ohun tó lè ṣe láti fi ẹsẹ òfin tọ ọ̀rọ̀ náà lórílẹ̀-èdè Kazakhstan, ó ké gbé ọ̀rọ̀ lọ sọ́dọ̀ ìgbìmọ̀ tó ń rí sí ọ̀rọ̀ ẹjọ́ lágbàáyé pé kí wọ́n bá òun dá sí i.
Ó fìwé tó ṣàlàyé ohun tó ṣẹlẹ̀ ṣọwọ́ sí Ìgbìmọ̀ Ìparapọ̀ Àwọn Orílẹ̀-Èdè Tó ń Rí sí Ìfinisẹ́wọ̀n Láìtọ́ (WGAD) àti Ìgbìmọ̀ Ìparapọ̀ Àwọn Orílẹ̀-Èdè Tó Ń Rí sí Ẹ̀tọ́ Ọmọnìyàn.
Ní October , ìgbìmọ̀ WGAD dá orílẹ̀-èdè Kazakhstan lẹ́bi pé wọ́n fi Ọ̀gbẹ́ni Akhmedov sẹ́wọ̀n, ó sì rọ ìjọba pé kó dá a sílẹ̀ lójú ẹsẹ̀, torí pé ohun tí ọ̀gbẹ́ni náà ṣe “kò fa rúkèrúdò kankan kò sì kọjá ààlà òmìnira tó ní láti ṣe ẹ̀sìn rẹ̀." Ní January , Ìgbìmọ̀ Tó Ń Rí sí Ẹ̀tọ́ Ọmọnìyàn rí ìwé ìbéèrè tí Ọ̀gbẹ́ni Akhmedov kọ ní pàjáwìrì gbà, wọ́n sì sọ pé ní kíá, kí orílẹ̀-èdè Kazakhstan rí sí í pé ó rí ìtọ́jú ìṣègùn tó péye gbà.
Ìgbìmọ̀ Tó Ń Rí sí Ẹ̀tọ́ Ọmọnìyàn tún dábàá pé kí orílẹ̀-èdè Kazakhstan tún ronú lórí dídá a sílẹ̀ pátápátá, nígbà tí wọ́n bá fi máa ṣèpinnu tó kẹ́yìn lórí ọ̀rọ̀ rẹ̀.
Wọ́n Dá A Sílẹ̀ Níkẹyìn Teymur àti Mafiza Akhmedov, lẹ́yìn tí wọ́n dárí jì í Nígbà tí Ọ̀gbẹ́ni Akhmedov wà lẹ́wọ̀n, àìsàn rẹ̀ bẹ̀rẹ̀ sí í peléke sí i.
Ní ìbẹ̀rẹ̀ ọdún yìí, àwọn dókítà sọ fún pé ó ní àrùn jẹjẹrẹ inú ìfun àti pé ṣe ni àrùn náà túbọ̀ ń burú sí i.
Nítorí ìpinnu Ìgbìmọ̀ Tó Ń Rí sí Ẹ̀tọ́ Ọmọnìyàn pé kí wọ́n kọ́kọ́ gbé ìgbésẹ̀ lójú ẹsẹ̀ àti ohun míì táwọn ìgbìmọ̀ míì kárí ayé sọ, àwọn aláṣẹ orílẹ̀-èdè Kazakhstan ní kí Ọ̀gbẹ́ni Akhmedov kọ̀wé sí Ààrẹ Nazarbayev láti fi bẹ̀bẹ̀ fún ìdáríjì.
Ó kọ̀wé láti bẹ̀bẹ̀ fún ìdáríjì ní March , , ó sì ní kí wọ́n bójú tó ìwé ẹ̀bẹ̀ náà láìjáfara torí pé òun gbọ́dọ̀ lọ gbàtọ́jú kíákíá kí àrùn jẹjẹrẹ tó ń ṣe òun yé ràn kiri ara òun.
Kí èsì tó dé, àwọn aláṣẹ ọgbà ẹ̀wọ̀n gbé Ọ̀gbẹ́ni Akhmedov lọ sí Almaty, lórílẹ̀-èdè Kazakhstan, níbi tí wọ́n ti ṣiṣẹ́ abẹ fún un ní March , .
Ǹjẹ́ Orílẹ̀-Èdè Kazakhstan Máa Túbọ̀ Fàyè Gba Òmìnira Ẹ̀sìn?
Inú Ọ̀gbẹ́ni Akhmedov, ìyàwó rẹ̀, àtàwọn ọmọ wọn dùn pé wàhálà ọ̀rọ̀ ẹjọ́ náà ti dópin.
Wọ́n tún dúpẹ́ pé Ààrẹ Nazarbayev fọ ẹ̀sùn ìwà ọ̀daràn kúrò lọ́rùn rẹ̀.
Torí pé wọ́n fẹ̀sùn ìwà ọ̀daràn kàn án láìtọ́, ìjọba ti gbẹ́sẹ̀ lé àkáǹtì rẹ̀ ní báńkì, èyí sì mú kí nǹkan nira gan-an fún ìyàwó rẹ̀ nígbà tó wà lẹ́wọ̀n.
Àwa Ẹlẹ́rìí Jèhófà kárí ayé retí pé ìdáríjì tí Ọ̀gbẹ́ni Akhmedov rí gbà yìí máa mú kí àwọn aláṣẹ lórílẹ̀-èdè Kazakhstan túbọ̀ fún àwọn Ẹlẹ́rìí lómìnira láti máa ṣe ìsìn wọn láìsí ìdíwọ́.
Ilé Iṣẹ́ Ètò Ìdájọ́ Ilẹ̀ Rọ́ṣíà Fẹ́ Fòfin De Àwọn Ẹlẹ́rìí Jèhófà ní Rọ́ṣíà Ilé Iṣẹ́ Ètò Ìdájọ́ Ilẹ̀ Rọ́ṣíà ti gbé ẹjọ́ kan wá sí Ilé Ẹjọ́ Gíga Jù Lọ pé “kí wọ́n kéde pé agbawèrèmẹ́sìn ni àwọn Ẹlẹ́rìí Jèhófà àti pé iṣẹ́ yìí ni wọ́n ń ṣe ní ẹ̀ka ọ́fíìsì tó ń bójú tó iṣẹ́ wọn, kí wọ́n fòfin de iṣẹ́ wọn, kí wọ́n sì ti ọ́fíìsì náà pa." Ní March , , Ilé Ẹjọ́ Gíga Jù Lọ kọ ọ́ sórí ìkànnì wọn pé Ilé Iṣẹ́ Ètò Ìdájọ́ ló gbé ẹjọ́ yìí wá.
Ilé Ẹjọ́ náà wá pa dà fi tó Ẹ̀ka Ọ́fíìsì àwọn Ẹlẹ́rìí Jèhófà létí pé àwọn máa gbé ọ̀rọ̀ náà yẹ̀ wò, wọ́n sì ti ṣètò pé wọ́n á gbọ́ ẹjọ́ náà ní April , , ní aago mẹ́wàá àárọ̀.
Tí Ilé Ẹjọ́ Gíga Jù Lọ bá dá Ilé Iṣẹ́ Ètò Ìdájọ́ láre lórí ọ̀rọ̀ yìí, ó máa ṣàkóbá gan-an fáwọn Ẹlẹ́rìí Jèhófà tó wà ní Rọ́ṣíà.
Ìjọba lè gbẹ́sẹ̀ lé àwọn ohun ìní táwọn Ẹlẹ́rìí Jèhófà ń lò fún ìjọsìn, wọ́n lè fòfin de ibi ìjọsìn wọn tó tó ọgọ́rùn-ún mẹ́rin [] tí wọ́n ti forúkọ rẹ̀ sílẹ̀ lábẹ́ òfin, wọ́n sì lè fẹ̀sùn ọ̀daràn kan àwọn Ẹlẹ́rìí Jèhófà tó lé ní ẹgbẹ̀rún lọ́nà àádọ́sàn-án [,] tó wà lórílẹ̀-èdè náà torí pé wọ́n ń pàdé pọ̀ láti jọ́sìn, láti jọ ka Bíbélì tàbí tí wọ́n bá ń sọ ohun tí wọ́n gbà gbọ́ fáwọn míì.
Vasiliy Kalin, tó jẹ́ aṣojú Ẹ̀ka Ọ́fíìsì Tó Ń Bójú Tó Iṣẹ́ Àwa Ẹlẹ́rìí Jèhófà ní Rọ́ṣíà sọ pé: “Ohun tó jà jù lọ́kàn gbogbo àwa Ẹlẹ́rìí Jèhófà tó wà ní Rọ́ṣíà ni pé ká ṣáà lè máa sin Ọlọ́run wa láìsí ìyọlẹ́nu.
Ó ti lé ní ọgọ́rùn-ún [] ọdún báyìí tí àwọn aláṣẹ orílẹ̀-èdè Rọ́ṣíà ti ń tẹ àwọn òfin táwọn fúnra wọn ṣe lójú, bẹ́ẹ̀ àwọn òfin ọ̀hún gbà wá láyè láti ṣe ẹ̀sìn wa.
Ọmọdé lásán ni mí nígbà tí Stalin tó jẹ́ aláṣẹ nígbà yẹn fi lé ìdílé wa kúrò nílùú lọ sí Siberia.
Torí kí sì ni?
Kò ju torí pé Ẹlẹ́rìí Jèhófà ni wá.
Inú mi ò dùn rárá pé ohun kan náà ló ń ṣẹlẹ̀ sáwọn ọmọ mi àtàwọn ọmọ-ọmọ mi báyìí, kò sì yẹ kó rí bẹ́ẹ̀.
Níbi táyé lajú dé yìí, mi ò rò ó rí pé wọ́n á ṣẹ̀ṣẹ̀ tún máa ṣenúnibíni sí wa lórí ọ̀rọ̀ ẹ̀sìn ní Rọ́ṣíà." ÀKÀNṢE ÌRÒYÌN: Ìjọba Rọ́ṣíà Gbẹ́sẹ̀ Lé Òmìnira Ẹ̀sìn Inúnibíni Táwọn Aláṣẹ Ń Rúná sí Mú Kí Ìjọba Fòfin De Àwọn Ẹlẹ́rìí Jèhófà ní Rọ́ṣíà Wàá jáde lédè Gẹ̀ẹ́sì Wàá jáde lédè Rọ́ṣíà
Wọ́n Máa Gbọ́ Ẹjọ́ nípa Ọ́fíìsì Àwa Ẹlẹ́rìí Jèhófà Tí Wọ́n Gbẹ́sẹ̀ Lé ní Rọ́ṣíà Ìjọba Rọ́ṣíà ti fẹ́ gbẹ́sẹ̀ lé àwọn ilé tí ètò Ẹlẹ́rìí Jèhófà ń lò èyí tó wà ní ìlú Solnechnoye nítòsí ìlú St.
Petersburg.
Àwọn ilé yìí ni wọ́n ti ń darí iṣẹ́ àwa Ẹlẹ́rìí Jèhófà lórílẹ̀-èdè Rọ́ṣíà.
Ní April , , ilé ẹjọ́ gíga pàṣẹ pé kí wọ́n gbẹ́sẹ̀ lé gbogbo ilé tí ètò Ẹlẹ́rìí Jèhófà ń lò ní orílẹ̀-èdè Rọ́ṣíà.
Àmọ́ àjọ Watch Tower Bible and Tract Society of Pennsylvania (WTPA), tó wà lórílẹ̀-èdè Amẹ́ríkà ló ni àwọn ilé yìí.
Ohun tí adájọ́ fẹ́ ṣe ni pé, ó fẹ́ kí wọ́n wọ́gi lé àdéhùn ọlọ́dún mẹ́tàdínlógún [] tí wọ́n ṣe nígbà tí àwọn ilé náà di ti àjọ Watch Tower Bible and Tract Society of Pennsylvani (WTPA).
Ṣáájú kí adájọ́ tó dá ẹjọ́ yìí, ìjọba ò sọ ọ́ rí pé àdéhùn náà kò lẹ́sẹ̀ nílẹ̀, àjọ WTPA náà sì ń san owó orí lórí àwọn ilé náà látìgbà tó ti di tiwọn.
Nísinsìnyí, ìjọba ń wá gbogbo ohun tí wọ́n lè ṣe kí wọ́n lè gbẹ́sẹ̀ lé àwọn ilé náà, kí wọ́n sì fìdí rẹ̀ múlẹ̀ lọ́nà òfin.
Nígbà tí wọ́n kọ́kọ́ gbọ́ ẹjọ́ yìí ní November , , adájọ́ ò ka ọ̀rọ̀ àwọn agbẹjọ́rò àwọn Ẹlẹ́rìí Jèhófà sí pàtàkì, ọ̀rọ̀ agbẹjọ́rò tó ṣojú fún ìjọba nìkan ló kà sí.
Tá a bá díye lé àwọn ilé yìí, ìníyelórí wọn tó ọ̀pọ̀lọpọ̀ mílíọ̀nù owó dọ́là.
Yàtọ̀ síyẹn, àwọn tó ń gbé àwọn ilé yẹn fẹ́ẹ̀ tó irínwó [], àwọn ọmọ ilẹ̀ Rọ́ṣíà àti àwọn tó wá láti ilẹ̀ òkèèrè ni wọ́n, àwọn kan sì ti ń gbé ibẹ̀ fún ohun tó lé ní ogún ọdún [].
Kò rọrùn fún wọn rárá láti kúrò ní ibi tí wọ́n ń gbé, tí wọ́n sì tí ń ṣiṣẹ́ sin àwọn arákùnrin wọn ní orílẹ̀-èdè wọn ní Rọ́ṣíà.
Tó bá di December ,  ní aago méjì ọ̀sán [: p.m] wọ́n tún máa gbọ́ ẹjọ́ yìí ní ilé ẹjọ́ gíga Sestroretskiy tó wà ní St.
Petersburg.
Ilé Ẹjọ́ ní Rọ́ṣíà Fagi Lé Ẹjọ́ Kòtẹ́milọ́rùn Táwọn Ẹlẹ́rìí Jèhófà Pè Lórí Ọ̀rọ̀ Ẹ̀ka Ọ́fíìsì Wọn tí Ọ́fíìsì Agbẹjọ́rò Àgbà Fẹ́ Tì Pa Ní October , , Ilé Ẹjọ́ Tverskoy nílùú Moscow fagi lé ẹjọ́ kòtẹ́milọ́rùn táwọn Ẹlẹ́rìí Jèhófà pè láti mọ̀ bóyá ó bófin mu àbí kò bófin mu bí Ọ́fíìsì Agbẹjọ́rò Àgbà ṣe sọ pé àwọn máa ti Ẹ̀ka Ọ́fíìsì wọn tó wà ní tòsí ìlú St.
Petersburg pa.
Lẹ́tà tí Ọ́fíìsì Agbẹjọ́rò Àgbà kọ ní March ,  láti fi kìlọ̀ fún wọn sọ pé àwùjọ àwọn Ẹlẹ́rìí Jèhófà kan làwọn fẹ̀sùn kàn pé wọ́n jẹ́ “agbawèrèmẹ́sìn," kì í ṣe Ẹ̀ka Ọ́fíìsì wọn.
Àmọ́ torí pé Ẹ̀ka Ọ́fíìsì náà ló ń bójú tó iṣẹ́ àwọn Ẹlẹ́rìí Jèhófà lórílẹ̀-èdè Rọ́ṣíà, òun ló máa forí fá a.
Bẹ́ẹ̀, ohun tó mú kí wọ́n fẹ̀sùn “agbawèrèmẹ́sìn" kan àwọn Ẹlẹ́rìí Jèhófà ni ẹ̀sùn kan tí àwọn aláṣẹ ti kọ́kọ́ lọ́ mọ́ wọn lẹ́sẹ̀ àtàwọn irọ́ tí wọ́n hùmọ̀ lóríṣiríṣi.
Nígbà yẹn, adájọ́ ò gbà kí àwọn tí wọ́n fẹ̀sùn kàn mú ẹlẹ́rìí wá sílé ẹjọ́, kò sì gbà kí wọ́n fi fídíò tí wọ́n lè fi gbèjà ara wọn hàn, pé ṣe ni àwọn kan lọ fi àwọn ìwé tí òfin kà sí ẹrù agbawèrèmẹ́sìn sínú ilé ìjọsìn àwọn Ẹlẹ́rìí Jèhófà nígbà tí wọn ò sí níbẹ̀.
Àwọn Ẹlẹ́rìí Jèhófà tún máa kọ̀wé pe ẹjọ́ kòtẹ́milọ́rùn sí Ilé Ẹjọ́ Ìlú Moscow.
Tí ilé ẹjọ́ yìí bá dá wọn lẹ́bi, a jẹ́ pé ohun tí Ọ́fíìsì Agbẹjọ́rò Àgbà sọ máa ṣẹlẹ̀, ìyẹn sì máa jẹ́ kó nira fáwọn Ẹlẹ́rìí Jèhófà jákèjádò orílẹ̀-èdè Rọ́ṣíà láti lómìnira ẹ̀sìn.
Tọ́rọ̀ bá sì wá rí bẹ́ẹ̀, pẹ̀lú irọ́ tí wọ́n ṣẹ̀ṣẹ̀ lọ́ mọ́ àwọn Ẹlẹ́rìí Jèhófà lẹ́sẹ̀ yìí láti fi hàn pé “agbawèrèmẹ́sìn" ni wọ́n, Ọ́fíìsì Agbẹjọ́rò Àgbà lè bẹ̀rẹ̀ ètò lórí ìgbẹ́jọ́ tó máa yọrí sí títi Ẹ̀ka Ọ́fíìsì náà pa.
lé Ẹjọ́ Oryol Máa Gbọ́ Ẹjọ́ Kòtẹ́milọ́rùn Nípa Ọ̀gbẹ́ni Dennis Christensen Ilé ẹjọ́ ti sún ẹjọ́ tí wọ́n ṣètò pé wọ́n máa gbọ́ tẹ́lẹ̀ ní June ,  síwájú.
A ò tíì mọ ìgbà tí wọ́n máa gbọ́ ọ.
Ní June , , ní aago méjì ọ̀sán, Ilé Ẹjọ́ Àgbègbè Oryol máa gbọ́ ẹjọ́ kòtẹ́milọ́rùn nípa ọmọ ilẹ̀ Denmark kan tó wà látìmọ̀lé tí orúkọ rẹ̀ ń jẹ́ Dennis Christensen.
Ní May , , nígbà tí àwọn ọlọ́pàá wá dí àwọn ará wa lọ́wọ́ níbi tí wọ́n ti ń ṣe ìpàdé àárín ọ̀sẹ̀, wọ́n mú Ọ̀gbẹ́ni Christensen tó jẹ́ alàgbà nínú ìjọ àwa Ẹlẹ́rìí Jèhófà nílùú Oryol.
Lórí ọ̀rọ̀ bí ìjọba ilẹ̀ Rọ́ṣíà ṣe ti ń ta ko òmìnira ẹ̀sìn tí àwa Ẹlẹ́rìí Jèhófà ní látọdún yìí wá ni wọ́n ṣe fẹ̀sùn “iṣẹ́ agbawèrèmẹ́sìn" kan àjọ tá a fi forúkọ ẹ̀sìn wa sílẹ̀ lábẹ́ òfin ní ìlú Oryol, tí wọ́n sì fòfin dè é ní June .
Ní báyìí tí Ilé Ẹjọ́ Gíga Jù Lọ ti gbẹ́sẹ̀ lé ẹ̀ka ọ́fíìsì àwa Ẹlẹ́rìí Jèhófà àtàwọn ibi tá a ti forúkọ ẹ̀sìn wa sílẹ̀ lábẹ́ òfin ní Rọ́ṣíà, àwọn Ẹ̀ṣọ́ Aláàbò Ìjọba ń sọ pé bí àwọn Ẹlẹ́rìí tó wà ní Oryol ṣe ń kóra jọ láti jọ́sìn ń fi hàn pé wọn ò jáwọ́ nínú iṣẹ́ agbawèrèmẹ́sìn tó ta ko òfin, tó mú kí ìjọba kọ́kọ́ fòfin de iṣẹ́ wọn.
Àwọn Ẹ̀ṣọ́ Aláàbò náà bẹ̀rẹ̀ sí í ṣèwádìí nípa Ọ̀gbẹ́ni Christensen, wọ́n fẹ̀sùn kàn án pé ọ̀daràn ni torí pé ó wà nínú ìgbìmọ̀ tó ń bójú tó àjọ tá a fi forúkọ ẹ̀sìn wa sílẹ̀ nílùú Oryol, èyí tí ìjọba ti fòfin dè báyìí.
Àmọ́, Ọ̀gbẹ́ni Christensen kò fìgbà kan jẹ́ ara ìgbìmọ̀ yìí.
Wọ́n ti fi sí àtìmọ́lé báyìí, ó di July ,  kí wọ́n tó gbọ́ ẹjọ́ rẹ̀ torí àwọn tó pè é lẹ́jọ́ sọ pé níwọ̀n bí Ọ̀gbẹ́ni Christensen kì í tí ṣe ọmọ orílẹ̀-èdè Rọ́síà, ó lè sá kúrò ní Rọ́ṣíà kí àwọn Ẹ̀ṣọ́ Aláàbò tó rí àwọn ẹ̀rí tí wọ́n lè fi ta kò ó nílé ẹjọ́.
Ní àfikún sí ẹjọ́ kòtẹ́milọ́rùn tá a pè nítorí bí wọ́n ṣe ti Ọ̀gbẹ́ni Christensen mọ́lé, àwa Ẹlẹ́rìí Jèhófà ti fi àwọn ẹ̀sùn tuntun yìí kún àwọn èyí tá a kọ ránṣẹ́ sí àwọn ilé ẹjọ́ gíga lágbàáyé.
Látìgbà tí Ilé Ẹjọ́ Gíga Jù Lọ ti fòfin de àwa Ẹlẹ́rìí Jèhófà ní Rọ́ṣíà ni ojú àwọn ará wa ti ń rí màbo láwùjọ, tí wọ́n sì ń fòòró ẹ̀mí wọn nítorí ìpinnu tí ijọba ṣe.
Àwọn Ẹlẹ́rìí Jèhófà Míì Tó Wà Lẹ́wọ̀n Lórílẹ̀-èdè South Korea Fẹjọ́ Sùn Láti January, ọdún  ni àwọn ọkùnrin tó lé ní àádọ́ta [] tí wọ́n jẹ́ ọmọ ilẹ̀ South Korea tí ẹ̀rí ọkàn ò jẹ́ kí wọ́n ṣiṣẹ́ ológun ti ń kọ̀wé sí àjọ tó ń rí sí títini mọ́lé láìnídìí lábẹ́ ìdarí Ìparapọ̀ Àwọn Orílẹ̀-èdè, ìyẹn UN Working Group on Arbitrary Detention (tàbí àjọ Working Group).
Àwọn ọkùnrin náà fẹ̀sùn kan ìjọba ilẹ̀ South Korea pé ṣe ni wọ́n ti àwọn mọ́lé láìnídìí torí pé wọ́n fi wọ́n sẹ́wọ̀n láìka òmìnira ẹ̀sìn àti òmìnira ẹ̀rí ọkàn tí wọ́n ní sí.
Ohun Tó Mú Kí Wọ́n Fẹjọ́ Sùn Àjọ méjì tó ń bá Ìparapọ̀ Àwọn Orílẹ̀-èdè ṣiṣẹ́, ìyẹn àjọ Working Group àti Ìgbìmọ̀ Tó Ń Rí sí Ẹ̀tọ́ Ọmọnìyàn lábẹ́ ìdarí Ìparapọ̀ Àwọn Orílẹ̀-èdè, ti pinnu pé ìjọba ilẹ̀ tó bá fi àwọn tí ẹ̀rí ọkàn ò jẹ́ kí wọ́n ṣiṣẹ́ ológun sẹ́wọ̀n jẹ̀bi ẹ̀sùn “títini mọ́lé láìnídìí." * Ìpinnu tí Ìgbìmọ̀ náà ṣe lọ́dún  lórí ọ̀rọ̀ yìí ti jẹ́ kó hàn pé ìjọba orílẹ̀-èdè South Korea gbọ́dọ̀ dáwọ́ ìyà tí wọ́n fi ń jẹ àwọn tí ẹ̀rí ọkàn ò jẹ́ kí wọ́n ṣiṣẹ́ ológun dúró, torí wọn ò mọwọ́-mẹsẹ̀, kí wọ́n sanwó ìtanràn fáwọn tí wọ́n fi sẹ́wọ̀n, kí wọ́n sì fagi lé ẹ̀sùn ọ̀daràn tí wọ́n fi kàn wọ́n.
Ìpinnu tí Ìgbìmọ̀ yẹn ṣe ló mú kí àpapọ̀ àwọn Ẹlẹ́rìí tí wọ́n jẹ́ ọgọ́rùn-ún mẹ́fà àti méjìlélọ́gọ́rin [] lọ fẹjọ́ sun àjọ Working Group. * Ìjọba Àpapọ̀ àti Orílẹ̀-èdè South Korea Fúnra Wọn Ń Gbé Ọ̀rọ̀ Náà Yẹ̀ Wò Tí àjọ náà bá ti fi gbogbo ẹjọ́ táwọn èèyàn náà fi sùn tó ìjọba orílẹ̀-èdè South Korea létí, tí àjọ náà sì gbọ́ tẹnu ìjọba, àjọ náà máa ṣèdájọ́.
Tí wọ́n bá gbà pẹ̀lú àwọn tó fẹjọ́ sùn náà pé ìjọba South Korea jẹ̀bi ẹ̀sùn títini mọ́lé láìnídìí, àjọ náà máa ní kí ìjọba gbé ìgbésẹ̀ tó yẹ kí wọ́n lè wá nǹkan ṣe sọ́rọ̀ náà, kí ọrùn àwọn ọkùnrin yìí sì mọ́ nínú ẹ̀sùn ọ̀daràn tí wọ́n fi kàn wọ́n.
Yàtọ̀ síyẹn, Ilé Ẹjọ́ Ìjọba ti Ilẹ̀ South Korea ṣì ń yiiri ohun tí Òfin Iṣẹ́ Ológun sọ wò lọ́wọ́lọ́wọ́, wọ́n sì máa tó ṣèpinnu bóyá wọ́n máa ṣàtúnṣe sí àwọn ọ̀rọ̀ inú ẹ̀ tàbí bẹ́ẹ̀ kọ́.
Ilé Ẹjọ́ yẹn ti mọ̀ pé àwọn tó lé ní ọgọ́rùn-ún mẹ́fà [] ló ti fẹjọ́ sun àjọ Working Group.
Ilé Ẹjọ́ yẹn tún mọ̀ pé Ìgbìmọ̀ Tó Ń Rí sí Ẹ̀tọ́ Ọmọnìyàn lábẹ́ ìdarí Ìparapọ̀ Àwọn Orílẹ̀-èdè UN ti ń rọ ìjọba orílẹ̀-èdè South Korea léraléra pé kí wọ́n fọwọ́ sí i pé àwọn èèyàn lẹ́tọ̀ọ́ láti kọ iṣẹ́ ológun tí ẹ̀rí ọkàn wọn ò bá jẹ́ kí wọ́n ṣe é, kí wọ́n sì ṣètò iṣẹ́ àṣesìnlú dípò iṣẹ́ ológun.
Kárí ayé làwọn èèyàn ti fọwọ́ lẹ́rán, tí wọ́n ń retí ohun tí ilé ẹjọ́ gíga ilẹ̀ South Korea máa ṣe, bóyá wọ́n máa fọwọ́ sí i pé èèyàn lẹ́tọ̀ọ́ láti kọ iṣẹ́ ológun tí ẹ̀rí ọkàn wọn ò bá jẹ́ kí wọ́n ṣe é àbí bẹ́ẹ̀ kọ́.
ìpínrọ̀   Human Rights Council, Opinions adopted by the Working Group on Arbitrary Detention, Ìpinnu No. / (Turkey), UN Doc.
A/HRC///Add., ojú ìwé , ìpínrọ̀  (May , ).
Human Rights Committee, Views, Young-kwan Kim et al.
Republic of Korea, Communication No. /, UN Doc.
CCPR/C//D//, ìpínrọ̀ .
(October , ).
ìpínrọ̀   Lọ́dún , àwọn ọgọ́rùn-ún mẹ́fà àti mọ́kànlélọ́gbọ̀n [] tí ẹ̀rí ọkàn ò jẹ́ kí wọ́n ṣiṣẹ́ ológun fẹjọ́ sùn, àwọn mọ́kànléláàádọ́ta [] míì sì ti kún wọn títí di báyìí lọ́dún .
Àwọn Ẹlẹ́rìí Jèhófà Tí Wọ́n Fi Sẹ́wọ̀n Pọ̀ sí I Lẹ́yìn Táwọn Agbófinró Fìbínú Ya Wọ Ilé Àwọn Èèyàn ní Rọ́ṣíà ÌRÒYÌN LỌ́Ọ́LỌ́Ọ́: Ní June , , wọ́n dá Anatoliy Vilitkevich sílẹ̀ látìmọ́lé.
Àwọn Ẹlẹ́rìí Jèhófà pe ẹjọ́ kòtẹ́milọ́run kí ilé ẹjọ́ lè dá a sílẹ̀, Ilé Ẹjọ́ Gíga Jù Lọ ti Republic of Bashkortostan sì fọwọ́ sí i.
Àmọ́ ilé ẹjọ́ sọ pé lẹ́yìn tó bá pa dà sílé, kò gbọ́dọ̀ tíì jáde nílé.
Láàárín oṣù kan tó kọjá, inúnibíni táwọn aláṣẹ Rọ́ṣíà ń ṣe ti légbá kan, àwọn Ẹlẹ́rìí Jèhófà tí wọ́n mú, tí wọ́n sì fi sẹ́wọ̀n ti pọ̀ sí i lórí ẹ̀sùn pé agbawèrèmẹ́sìn ni wọ́n.
Àwọn ọlọ́pàá ya wọ ilé àwọn èeyàn nílùú Birobidzhan, Khabarovsk, Magadan, Orenburg, Naberezhnye Chelny, Perm, Pskov, Saratov àti Tomsk.
Ọkùnrin Ẹlẹ́rìí Jèhófà mẹ́ẹ̀ẹ́dógún () ni wọ́n tún mú, àpapọ̀ àwọn Ẹlẹ́rìí tó wà látìmọ́lé wá jẹ́ ogún ().
Àwọn méjì míì wà táwọn aláṣẹ sọ pé wọn ò gbọ́dọ̀ jáde nílé.
Ó kéré tán, Ẹlẹ́rìí Jèhófà mẹ́ẹ̀ẹ́dógún, títí kan àwọn kan tó ti lé ní àádọ́rin () tàbí ọgọ́rin () ọdún, ni àwọn aláṣẹ ti sọ pé kí wọ́n tọwọ́ bọ̀wé àdéhùn pé àwọn ò ní kúrò ládùúgbò táwọn ń gbé.
Ní June , , iye àwọn Ẹlẹ́rìí Jèhófà táwọn aláṣẹ ní Rọ́ṣíà ti fẹ̀sùn ọ̀daràn kàn ti lé ní ogójì ().
Tí ilé ẹjọ́ bá sọ pé wọ́n jẹ̀bi, wọ́n lè lò tó ọdún mẹ́wàá lẹ́wọ̀n.
Àwọn ibi táwọn agbófinró ti ya wọ ilé àwọn èèyàn ní Rọ́ṣíà Ohun tí ìjọba orílẹ̀-èdè Rọ́ṣíà ń ṣe yìí ti ta ko ìlérí tí wọ́n ṣe ní gbangba nílé ẹjọ́ pé báwọn ṣe fòfin de ibi táwọn Ẹlẹ́rìí Jèhófà ti forúkọ ẹ̀sìn wọn sílẹ̀ lábẹ́ òfin ò ní ṣèdíwọ́ fún Ẹlẹ́rìí Jèhófà kọ̀ọ̀kan láti má ṣe ohun tó gbà gbọ́.
Ṣe ni ìjọba kó ọ̀rọ̀ wọn jẹ pátápátá, wọ́n sì ń ṣi Àpilẹ̀kọ  Òfin Ìwà Ọ̀daràn lò láti fẹ̀sùn kan àwọn Ẹlẹ́rìí Jèhófà pé wọ́n ń ṣètò iṣẹ́ “agbawèrèmẹ́sìn", wọ́n ń lọ́wọ́ nínú ẹ̀, wọ́n sì ń náwó sí i.
Òótọ́ ibẹ̀ ni pé iṣẹ́ agbawèrèmẹ́sìn kọ́ ni ìjọba Rọ́ṣíà ń gbéjà kò, àwọn ará ìlú wọn tó ń jọ́sìn Ọlọ́run ní ìrọwọ́rọsẹ̀ ni wọ́n ń ṣenúnibíni sí.
Àwọn Ilé Tí Wọ́n Ya Wọ̀ Lẹ́nu Àìpẹ́ Yìí, Àwọn Tí Wọ́n Mú Àtàwọn Tí Wọ́n Tì Mọ́lé June , , ní Saratov.
Àwọn ọlọ́pàá ya wọ ilé ọ̀pọ̀ àwọn Ẹlẹ́rìí Jèhófà, wọ́n túlé wọn, wọ́n sì mú ọ́ kéré tán, Ẹlẹ́rìí mẹ́wàá lọ sí àgọ́ ọlọ́pàá láti fọ̀rọ̀ wá wọn lẹ́nu wò.
Nígbà táwọn aláṣẹ ń tú ilé kan, wọ́n dọ́gbọ́n fi ìwé ẹ̀sìn kan pa mọ́ síbẹ̀, àwọn ilé ẹjọ́ ní Rọ́ṣíà sì ti fòfin de ìwé náà tẹ́lẹ̀.
Ọkùnrin márùn-ún tí wọ́n jẹ́ Ẹlẹ́rìí Jèhófà ni wọ́n mú.
Nígbà tó yá, wọ́n tú méjì nínú wọn sílẹ̀, àmọ́ àwọn ọlọ́pàá ò jẹ́ káwọn mẹ́ta tó kù lọ, wọ́n sì fẹ̀sùn kan Konstantin Bazhenov àti Felix Makhammadiev pé wọ́n ń ‘bá iléeṣẹ́ agbawèrèmẹ́sìn ṣètò iṣẹ́.’ A ò tíì mọ ẹ̀sùn tí wọ́n fi kan Aleksey Budenchuk, tó jẹ́ Ẹlẹ́rìí kẹta.
Nígbà tó di June , , Ilé Ẹjọ́ Frunzenskiy ní Saratov sọ pé kí Ọ̀gbẹ́ni Bazhenov àti Ọ̀gbẹ́ni Makhammadiev ṣì wà látìmọ́lé títí di August , .
Ilé ẹjọ́ yìí kan náà tún sọ pé kí Ọ̀gbẹ́ni Budenchuk wà látìmọ́lé, àmọ́ a ò tíì mọ ọjọ́ tí wọ́n máa dá a sílẹ̀.
Yàtọ̀ sí àwọn tá a mẹ́nu bà yìí, àwọn ọlọ́pàá sọ fún Ẹlẹ́rìí Jèhófà míì pé kó tọwọ́ bọ̀wé àdéhùn pé òun ò ní kúrò ládùúgbò tóun ń gbé.
June , , ní Tomsk.
Ní aago mẹ́wàá àárọ̀, àwọn ọlọ́pàá àtàwọn ológun tí wọ́n ń pè ní Spetsnaz ya wọ ilé Ẹlẹ́rìí Jèhófà méjì nílùú Tomsk, ní Sàìbéríà.
Nǹkan bí àwọn Ẹlẹ́rìí Jèhófà tó jẹ́ ọgbọ̀n () ni wọ́n mú, títí kan ìyá àgbàlagbà kan tó jẹ́ ẹni ọdún mẹ́tàlélọ́gọ́rin ().
Àwọn ọlọ́pàá kó ohun ìní àwọn èèyàn yìí nílé wọn àti nínú mọ́tò wọn, wọ́n sì fi bọ́ọ̀sì kó àwọn Ẹlẹ́rìí Jèhófà lọ sí Iléeṣẹ́ Tó Ń Gbéjà Ko Agbawèrèmẹ́sìn.
Nígbà tí wọ́n débẹ̀, Ivan Vedrentsev, Aleksandr Ivanov àti Vyacheslav Lebedev fipá fọ̀rọ̀ wá àwọn Ẹlẹ́rìí Jèhófà kan lẹ́nu wò títí di aago méjì òru ọjọ́ kejì.
Wọ́n halẹ̀ mọ́ ọ̀kan nínú àwọn Ẹlẹ́rìí náà pé àwọn máa gbaṣẹ́ lọ́wọ́ ẹ̀.
Lásìkò tí wọ́n ń fọ̀rọ̀ wá wọn lẹ́nu wò yìí, ṣe làwọn ọkọ̀ áńbúláǹsì ń pààrà Iléeṣẹ́ náà, Ẹlẹ́rìí Jèhófà kan, ó kéré tán, ni wọ́n sì gbé lọ sílé ìwòsàn.
Wọ́n ti Sergey Klimov, ọ̀kan lára àwọn tí wọ́n mú, mọ́lé.
Nígbà tó di June , , Ilé Ẹjọ́ Oktyabrskiy ní Tomsk fẹ̀sùn kàn án pé ó ń ‘bá iléeṣẹ́ agbawèrèmẹ́sìn ṣètò iṣẹ́’, wọ́n sì sọ pé kó wà látìmọ́lé di August , .
Àwọn èèyàn ẹ̀ bẹ ilé ẹjọ́ pé kí wọ́n jẹ́ kó pa dà sílé, kódà bí wọ́n bá tiẹ̀ sọ pé kò gbọ́dọ̀ jáde nílé, tàbí kí wọ́n jẹ́ káwọn gba béèlì ẹ̀, àmọ́ adájọ́ ò gbà.
June , , ní Pskov.
Ọ̀pọ̀ ilé àwọn Ẹlẹ́rìí Jèhófà làwọn ọlọ́pàá ya wọ̀ ní Pskov.
Nílé kan tí wọ́n dé, gbogbo àwọn tó wà níbẹ̀ ni wọ́n mú, tí wọ́n sì fọ̀rọ̀ wá lẹ́nu wò, títí kan àwọn méjì tí kì í ṣe Ẹlẹ́rìí Jèhófà tí wọ́n kàn wá kí àwọn ará ilé náà.
Wọ́n mú àwọn Ẹlẹ́rìí kan lọ sí Oríléeṣẹ́ Àwọn Ẹ̀ṣọ́ Aláàbò Ìjọba ní Pskov, Gennadiy Shpakovsky wà lára àwọn tí wọ́n mú.
Àwọn ọlọ́pàá fúngun mọ́ àwọn kan lára àwọn tí wọ́n mú lọ sí àgọ́ wọn pé kí wọ́n jẹ́rìí ta ko Ọ̀gbẹ́ni Shpakovsky.
Àwọn aláṣẹ fẹ̀sùn ọ̀daràn kàn án, wọ́n ní ó ń ‘bá iléeṣẹ́ agbawèrèmẹ́sìn ṣètò iṣẹ́.’ Bó tiẹ̀ jẹ́ pé wọ́n pa dà tú u sílẹ̀, ìgbàkígbà làwọn aláṣẹ lè tún ṣíwèé kan ọ̀rọ̀ ẹ̀.
May , , ní Khabarovsk.
Àwọn ọlọ́pàá ya wọ ilé Ivan Puyda, lẹ́yìn tí wọ́n tú ilé ẹ̀, wọ́n mú un lọ sílùú Magadan, wọ́n sì fi sí àtìmọ́lé.
Nígbà tó di June , , Ilé Ẹjọ́ Zheleznodorozhniy fẹ̀sùn kan Ọ̀gbẹ́ni Puyda pé ó ń ‘bá iléeṣẹ́ agbawèrèmẹ́sìn ṣètò iṣẹ́’, wọ́n sì sọ pé kó ṣì wà látìmọ́lé di July , .
May , , ní Magadan.
Àwọn ọlọ́pàá tó dira ogun, tí wọ́n sì fi nǹkan bojú ya wọ ilé àwọn èèyàn ní Magadan, wọ́n sì mú Konstantin Petrov, Yevgeniy Zyablov àti Sergey Yerkin.
Wọ́n wá fi wọ́n sátìmọ́lé.
Nígbà tó di June , , Ilé Ẹjọ́ Ìlú Magadan fẹ̀sùn kan Ọ̀gbẹ́ni Petrov àti Ọ̀gbẹ́ni Zyablov pé wọ́n ń ‘bá iléeṣẹ́ agbawèrèmẹ́sìn ṣètò iṣẹ́.’ Lọ́jọ́ yẹn kan náà, Ilé Ẹjọ́ Magadanskiy fẹ̀sùn kan Ọ̀gbẹ́ni Yerkin.
Ilé ẹjọ́ ní kí àwọn Ẹlẹ́rìí Jèhófà mẹ́tẹ̀ẹ̀ta ṣì wà látìmọ́lé títí di July , .
May , , ní Shuya, Àgbègbè Ivanovo.
Ẹ̀ẹ̀kejì táwọn aláṣẹ máa mú Dmitriy Mikhailov rè é, tí wọ́n á sì tì í mọ́lé.
Ní April , lẹ́yìn táwọn ọlọ́pàá ya wọ ilé rẹ̀, wọ́n fẹ̀sùn kàn án pé ó ń ‘lọ́wọ́ nínú iṣẹ́ tí iléeṣẹ́ agbawèrèmẹ́sìn ń ṣe’, wọ́n sì ní kó tọwọ́ bọ̀wé àdéhùn pé òun ò ní kúrò lágbègbè náà.
Nígbà tó di May , àwọn aláṣẹ tún fẹ̀sùn kàn án pé ó ń ‘fi owó ti iṣẹ́ agbawèrèmẹ́sìn lẹ́yìn.’ Ní June , , Ilé Ẹjọ́ Ìlú Shuya sọ pé kó ṣì wà látìmọ́lé títí di July , .
May , , ní Naberezhnye Chelny, Republic of Tatarstan.
Lóru mọ́jú, àwọn Ẹ̀ṣọ́ Aláàbò Ìjọba tú ilé àdáni mẹ́wàá, wọ́n gba àwọn ẹ̀rọ ìgbàlódé, fóònù àti ìwé ìrìnnà.
Wọ́n mú Ilkham Karimov, Konstantin Matrashov àti Vladimir Myakushin, wọ́n sì tì wọ́n mọ́lé.
Nígbà tó di May , , Ilé Ẹjọ́ Naberezhnochelninskiy fẹ̀sùn kan àwọn ọkùnrin mẹ́tẹ̀ẹ̀ta pé wọ́n ń bá iléeṣẹ́ “agbawèrèmẹ́sìn" ṣiṣẹ́, wọ́n ń bá wọn ṣètò iṣẹ́, wọ́n sì ń bá wọn gba èèyàn síṣẹ́.
Ilé ẹjọ́ sọ pé kí wọ́n ṣì wà ní àtìmọ́lé títí di July , .
Nígbà tó yá, wọ́n mú Aydar Yulmetyev náà, nígbà tó sì di May , , ilé ẹjọ́ sọ pé kóun náà ṣì wà látìmọ́lé.
May , , ní Perm.
Lẹ́yìn tí Aleksandr àti Anna Solovyev dé láti Moldova pa dà sílùú Perm, àwọn ọlọ́pàá lọ ká wọn mọ́ ibùdókọ̀ ọkọ̀ ojú irin.
Wọ́n de Ọ̀gbẹ́ni Solovyev ní ṣẹkẹ́ṣẹkẹ̀, wọ́n gba nǹkan ìní ẹ̀, wọ́n sì fi mọ́tò ọ̀tọ̀ọ̀tọ̀ gbé òun àti ìyàwó ẹ̀ lọ sí àgọ́ ọlọ́pàá.
Nígbà tí Ọ̀gbẹ́ni Solovyev ṣì wà látìmọ́lé, àwọn ọlọ́pàá lọ tú ilé ẹ̀, wọ́n sì fọ̀rọ̀ wá ìyàwó ẹ̀ lẹ́nu wò.
Ní May , , Ilé Ẹjọ́ Sverdlovskiy fẹ̀sùn kan Ọ̀gbẹ́ni Solovyev pé ó ń ‘lọ́wọ́ nínú iṣẹ́ tí iléeṣẹ́ agbawèrèmẹ́sìn ń ṣe’, wọ́n wá ní kó máa lọ sílé, àmọ́ kò gbọ́dọ̀ jáde nílé.
May , , ní Birobidzhan.
Àádọ́jọ () ọlọ́pàá àtàwọn Ẹ̀ṣọ́ Aláàbò Ìjọba kóra wọn jọ, wọ́n sì ya wọ ilé Ẹlẹ́rìí Jèhófà méjìlélógún ().
Àwọn ọlọ́pàá náà gba tablet wọn, fóònù àti owó wọn.
Wọ́n mú Alam Aliev, ọ̀kan lára àwọn Ẹlẹ́rìí mẹ́rìnlélọ́gbọ̀n () tí wọ́n yẹ ara wọn wò bí wọ́n ṣe ń ya wọ ilé káàkiri, wọ́n sì fi sẹ́wọ̀n.
Ní May , Ilé Ẹjọ́ Birobidzhanskiy fẹ̀sùn kàn án pé ó ń ‘bá iléeṣẹ́ agbawèrèmẹ́sìn ṣètò iṣẹ́’, wọ́n sì ní kó wà látìmọ́lé títí di July , .
Nígbà tó di May , , Adájọ́ A. V.
Sizova ti ilé ẹjọ́ kòtẹ́milọ́rùn Appellate Court of the Jewish Autonomous Region fọwọ́ sí ẹjọ́ kòtẹ́milọ́rùn tí Ọ̀gbẹ́ni Aliev pè, ó sì ní kí wọ́n dá a sílẹ̀ látìmọ́lé.
May , , ní Orenburg.
Àwọn ọlọ́pàá ya wọ ilé àwọn èèyàn, wọ́n sì túlé wọn.
Wọ́n mú Ẹlẹ́rìí Jèhófà mẹ́ta, ìyẹn Aleksandr Suvorov, Vladimir Kochnev àti Vladislav Kolbanov.
Ní May , Ilé Ẹjọ́ Promyshlenniy fẹ̀sùn kan Ọ̀gbẹ́ni Kolbanov pé ó ń ‘fi owó ti iṣẹ́ agbawèrèmẹ́sìn lẹ́yìn.’ Ilé ẹjọ́ dá a sílẹ̀ pé kó máa lọ sílé, àmọ́ kò gbọ́dọ̀ jáde nílé.
Lọ́jọ́ kejì, ilé ẹjọ́ yìí kan náà fẹ̀sùn kan Ọ̀gbẹ́ni Kochnev àti Ọ̀gbẹ́ni Suvorov pé wọ́n ń ‘bá iléeṣẹ́ agbawèrèmẹ́sìn ṣètò iṣẹ́’, wọ́n sì sọ pé kí wọ́n wà látìmọ́lé títí di July , .
Ẹni tó fọ̀rọ̀ wá wọn lẹ́nu wò tún sọ fún àwọn Ẹlẹ́rìí Jèhófà méje míì pé kí wọ́n tọwọ́ bọ̀wé àdéhùn pé àwọn ò ní kúrò nílùú lásìkò tí ìfọ̀rọ̀wánilẹ́nuwò ṣì ń lọ lọ́wọ́.
Lápá òsì: Aleksandr Suvorov; Lápá ọ̀tún: Vladimir Kochnev Ṣé Nǹkan Á Yí Pa Dà Pẹ̀lú Bí Gbogbo Èèyàn Lágbàáyé Ṣe Ń Bá Ìjọba Rọ́ṣíà Wí Yìí?
Ìgbìmọ̀ Ilẹ̀ Yúróòpù (ìyẹn EU) àti ìjọba orílẹ̀-èdè Amẹ́ríkà ti kọ̀wé sí ìjọba Rọ́ṣíà láti jẹ́ kí wọ́n mọ̀ pé àwọn ò fara mọ́ ọwọ́ tí wọ́n fi mú òmìnira àwọn aráàlú lábẹ́ òfin.
Ìgbìmọ̀ EU sọ fún ìjọba ilẹ̀ Rọ́ṣíà pé “kí wọ́n ṣe ohun tó bá àdéhùn tí wọ́n ti tọwọ́ bọ̀ lọ́dọ̀ ìjọba àpapọ̀ lágbàáyé mu, ìyẹn lórí ọ̀rọ̀ òmìnira ẹ̀sìn tàbí ìgbàgbọ́, òmìnira ọ̀rọ̀ àti òmìnira láti kóra jọ." Bákan náà, ìjọba orílẹ̀-èdè Amẹ́ríkà rọ ìjọba Rọ́ṣíà pé kí wọ́n “dá gbogbo àwọn tí wọ́n fi sẹ́wọ̀n lórí pé wọ́n ń lo òmìnira ẹ̀sìn tàbí ìgbàgbọ́ tí wọ́n ní sílẹ̀ lẹ́sẹ̀kẹsẹ̀." Philip Brumley, tó jẹ́ Agbẹ́jọ́rò Àgbà fún àwọn Ẹlẹ́rìí Jèhófà sọ pé: “Ọkàn àwọn Ẹlẹ́rìí Jèhófà kárí ayé ò balẹ̀ rárá lórí inúnibíni tó rorò táwọn aláṣẹ ń ṣe sí àwọn ará wọn ní Rọ́ṣíà.
Ohun tójú àwọn Ẹlẹ́rìí Jèhófà ti rí kọjá lábẹ́ ìjọba Kọ́múníìsì lojú wọn tún ń rí lónìí.
Ohun tí ìjọba Rọ́ṣíà ń ṣe yìí, tí wọn ò sì yéé fojú àwọn Ẹlẹ́rìí Jèhófà gbolẹ̀ ta ko àdéhùn tí wọ́n ṣe pátápátá, pé àwọn ò ní fi ẹ̀tọ́ ọmọnìyàn táwọn èèyàn ní dù wọ́n." Àwọn Ẹlẹ́rìí Jèhófà tí wọ́n fi sátìmọ́lé lẹ́nu àìpẹ́ yìí: Aleksandr Suvorov, ẹni ọdún , nílùú Orenburg, ó ti wà látìmọ́lé láti May , , wọ́n ní kó ṣì wà níbẹ̀ títí di July , .
Vladimir Kochnev, ẹni ọdún , nílùú Orenburg, ó ti wà látìmọ́lé láti May , , wọ́n ní kó ṣì wà níbẹ̀ títí di July , .
Ilkham Karimov, ẹni ọdún , nílùú Naberezhnye Chelny, ó ti wà látìmọ́lé láti May , , wọ́n ní kó ṣì wà níbẹ̀ títí di July , .
Konstantin Matrashov, ọmọ ọdún , nílùú Naberezhnye Chelny, ó ti wà látìmọ́lé láti May , , wọ́n ní kó ṣì wà níbẹ̀ títí di July , .
Vladimir Myakushin, ẹni ọdún , nílùú Naberezhnye Chelny, ó ti wà látìmọ́lé láti May , , wọ́n ní kó ṣì wà níbẹ̀ títí di July , .
Aydar Yulmetyev, ọmọ ọdún , nílùú Naberezhnye Chelny, ó ti wà látìmọ́lé láti May , , wọ́n ní kó ṣì wà níbẹ̀ títí di July , .
Dmitriy Mikhailov, ẹni ọdún , nílùú Shuya, ó ti wà látìmọ́lé láti May , , wọ́n ní kó ṣì wà níbẹ̀ títí di July , .
Konstantin Petrov, ẹni ọdún , nílùú Magadan, ó ti wà látìmọ́lé láti May , , wọ́n ní kó ṣì wà níbẹ̀ títí di July , .
Sergey Yerkin, ẹni ọdún , nílùú Magadan, ó ti wà látìmọ́lé láti May , , wọ́n ní kó ṣì wà níbẹ̀ títí di July , .
Yevgeniy Zyablov, ẹni ọdún , nílùú Magadan, ó ti wà látìmọ́lé láti May , , wọ́n ní kó ṣì wà níbẹ̀ títí di July , .
Ivan Puyda, ẹni ọdún , nílùú Khabarovsk, ó ti wà látìmọ́lé láti May , , wọ́n ní kó ṣì wà níbẹ̀ títí di July , .
Sergey Klimov, ẹni ọdún , nílùú Tomsk, ó ti wà látìmọ́lé láti June , , wọ́n ní kó ṣì wà níbẹ̀ títí di August , .
Konstantin Bazhenov, ẹni ọdún , nílùú Saratov, ó ti wà látìmọ́lé láti June , , wọ́n ní kó ṣì wà níbẹ̀ títí di August , .
Felix Makhammadiev, ẹni ọdún , nílùú Saratov, ó ti wà látìmọ́lé láti June , , wọ́n ní kó ṣì wà níbẹ̀ títí di August , .
Aleksey Budenchuk, ẹni ọdún  nílùú Saratov, ó ti wà látìmọ́lé láti June , , wọ́n ní kó ṣì wà níbẹ̀, àmọ́ a ò tíì mọ ọjọ́ tí wọ́n máa dá a sílẹ̀.
Àwọn Ẹlẹ́rìí Jèhófà tó ti wà látìmọ́lé tẹ́lẹ̀ * Ẹni ọdún , nílùú Oryol, ó ti wà látìmọ́lé láti May , , wọ́n ní kó ṣì wà níbẹ̀ títí di August , .
Ẹni ọdún , nílùú Vladivostok, ó ti wà látìmọ́lé láti April , , wọ́n ní kó ṣì wà níbẹ̀ títí di June , .
Ẹni ọdún , nílùú Polyarny, ó ti wà látìmọ́lé láti April , , wọ́n ní kó ṣì wà níbẹ̀ títí di October , .
Ẹni ọdún , nílùú Polyarny, ó ti wà látìmọ́lé láti April , , wọ́n ní kó ṣì wà níbẹ̀ títí di October , .
Ẹni ọdún , nílùú Ufa, ó ti wà látìmọ́lé láti April , , wọ́n ní kó ṣì wà níbẹ̀ títí di July , .
ìpínrọ̀  Tó o bá fẹ́ ìsọfúnni sí i, wo àpilẹ̀kọ yìí tó wà ní abala Ìròyìn lórí ìkànnì jw.org tá a pe àkòrí ẹ̀ ní “Wọ́n Ti Bẹ̀rẹ̀ Sí Í Ṣe Àwọn Ẹlẹ́rìí Jèhófà Ṣúkaṣùka Lórílẹ̀-Èdè Rọ́ṣíà."
“Ìpinnu Tó Dáa Jù tí Ilé Ẹjọ́ Ṣe Lọ́dún Yìí" Ilé ẹjọ́ kòtẹ́milọ́rùn dá ọ̀dọ́kùnrin mẹ́ta láre, orúkọ wọn ni Hye-min Kim, Lak-hoon Cho àti Hyeong-geun Kim.
Inú wọn dùn pé ilé ẹjọ́ ò rán wọn lọ sẹ́wọ̀n.
Ìyàlẹ́nu gbáà lèyí sì jẹ́ torí ohun tó gbé wọn délé ẹjọ́ ni pé wọ́n kọ̀ pé àwọn ò ṣiṣẹ́ ológun torí ẹ̀rí ọkàn ò jẹ́ kí wọ́n ṣe é, ọgọ́rọ̀ọ̀rún àwọn ọkùnrin ló sì ń ṣẹ̀wọ̀n ní South Korea lọ́dọọdún lórí ọ̀rọ̀ yìí.
Àwọn ọ̀dọ́kùnrin mẹ́ta yìí náà ti ń retí pé àwọn á fi ẹ̀wọ̀n gbára, torí kì í ṣòní kì í ṣàná tí irú ẹ̀ ti ń ṣẹlẹ̀.
Àwọn bàbá wọn ti ṣẹ̀wọ̀n lórí ọ̀rọ̀ yìí, àwọn tó sì lé ní ẹgbẹ̀rún mọ́kàndínlógún [,] ló ti ṣẹ̀wọ̀n ṣáájú wọn.
Mánigbàgbé ni ẹjọ́ tí Ilé Ẹjọ́ Kòtẹ́milọ́rùn ní Gwangju dá fún àwọn ọ̀dọ́kùnrin yìí pé “wọn ò jẹ̀bi", èyí sì máa nípa rere lórí ibi tí ọ̀rọ̀ tó ti wà nílẹ̀ tipẹ́ yìí máa já sí.
Ilé Ẹjọ́ Kòtẹ́milọ́rùn Ṣe “Ìpinnu Tó Dáa Jù tí Ilé Ẹjọ́ Ṣe Lọ́dún Yìí" Ó kéré tán, iléeṣẹ́ ìròyìn tó tó igba [] ló gbé ìròyìn yìí, kì í ṣe ohun tó máa tìdí ẹjọ́ àkọ́kọ́ tó ṣàrà ọ̀tọ̀ tí ilé ẹjọ́ kòtẹ́milọ́rùn dá yìí jáde nìkan ni wọ́n ń tẹnu mọ́, wọ́n tún ń sọ̀rọ̀ nípa bí ẹnu àwọn èèyàn ṣe túbọ̀ ń kun ọ̀rọ̀ tó ti wà nílẹ̀ yìí.
Ìwé ìròyìn kan pè é ní “ìpinnu tó dáa jù tí ilé ẹjọ́ ṣe lọ́dún yìí", ìwé ìròyìn míì sì ka ẹjọ́ yìí sí ọ̀kan lára àwọn ìpinnu márùn-ún tó dáa jù tí ilé ẹjọ́ ṣe lọ́dún  lórílẹ̀-èdè South Korea.
Ìpinnu tí ilé ẹjọ́ kòtẹ́milọ́rùn ṣe yìí jẹ́ ká rí i pé ojú táwọn ọ̀jọ̀gbọ́n lórí ọ̀rọ̀ ẹjọ́ àtàwọn adájọ́ fi ń wo ọ̀rọ̀ yìí ti ń yí pa dà.
Nínú àwọn ẹjọ́ kan tí wọ́n gbọ́ lẹ́nu àìpẹ́ yìí, àwọn adájọ́ rí i pé ohun táwọn ọkùnrin yìí gbà gbọ́ dá wọn lójú, kò sì sẹ́ni tó lè yí i pa dà.
Wọ́n wá rí i pé táwọn bá fipá fa àwọn ọkùnrin yìí wọṣẹ́ ológun tàbí tí wọ́n fìyà jẹ wọ́n torí wọ́n kọ̀ láti ṣiṣẹ́ ológun, ṣe làwọn ń fi òmìnira ẹ̀rí ọkàn wọn dù wọ́n.
Ibi táwọn adájọ́ yìí parí èrò sí ni pé àwọn ọkùnrin náà ní “ẹ̀tọ́ tó bófin mu" láti kọ̀ pé àwọn ò wọṣẹ́ ológun.
Dípò kí àwọn adájọ́ ka àwọn ọkùnrin yìí sí àwọn tó ń sá fún iṣẹ́ ológun, ṣe ni wọ́n dá wọn láre nínú ẹjọ́ mẹ́rìndínlógún [] tí wọ́n gbọ́ láàárín ọdún kan àti oṣù mẹ́jọ tó kọjá.
Ọ̀gbẹ́ni Du-jin Oh, tó ti ṣe agbẹjọ́rò ọ̀pọ̀ àwọn tí ẹ̀rí ọkàn ò jẹ́ kí wọ́n ṣiṣẹ́ ológun sọ pé, “Nǹkan kan làwọn ohun tó ń ṣẹlẹ̀ yìí ń tọ́ka sí.
Inú mi dùn pé iye àwọn ọkùnrin tí ilé ẹjọ́ ń dá láre ti ń pọ̀ sí i, kódà láìpẹ́ yìí, ilé ẹjọ́ gíga dá ẹnì kan láre.
Lóòótọ́, àwọn tó fẹ̀sùn kan àwọn ọkùnrin yìí lè pe ẹjọ́ kòtẹ́milọ́rùn lẹ́yìn tí ilé ẹjọ́ dá wọn láre, àmọ́ bí àwọn ilé ẹjọ́ ní South Korea ṣe ń pèrò dà lórí ọ̀rọ̀ yìí mú káwọn èèyàn túbọ̀ máa wojú Ilé Ẹjọ́ Ìjọba pé kí wọ́n ṣèpinnu lórí ọ̀rọ̀ tó wà níwájú wọn, ìyẹn ni pé bóyá èèyàn lẹ́tọ̀ọ́ láti ṣe ohun tó bá ẹ̀rí ọkàn ẹni mu." “Ọ̀pọ̀ orílẹ̀-èdè ló ti ṣètò iṣẹ́ àṣesìnlú fún àwọn tí ẹ̀rí ọkàn ò jẹ́ kí wọ́n ṣiṣẹ́ ológun, kí ohun méjì tó ṣe pàtàkì yìí má bàa forí gbárí, ìyẹn òmìnira ẹ̀rí ọkàn àti mímúni wọṣẹ́ ológun.
Jámánì, Denmark, Ilẹ̀ Faransé, Austria, Ítálì, Sípéènì, Finland, Hungary, Nọ́wè, Sweden, Brazil, Taiwan àtàwọn orílẹ̀-èdè míì ti ṣètò iṣẹ́ àṣesìnlú gẹ́gẹ́ bí àfidípò fún iṣẹ́ ológun.
Ohun tí wọ́n ṣe yẹn ṣiṣẹ́ gan-an, kò jẹ́ kí ọ̀rọ̀ òmìnira ẹ̀rí ọkàn forí gbárí pẹ̀lú òfin tí wọ́n ṣe láti múni wọṣẹ́ ológun."—Hyung-geol Lee, Adájọ́ ní Ilé Ẹjọ́ Cheongju, ohun tó sọ rèé nígbà tó dá Ọ̀gbẹ́ni Jae-gwang Jang láre nílé ẹjọ́, ní August , .
Wọ́n Ń Wá Ojútùú sí Ọ̀rọ̀ Náà Ojú Ilé Ẹjọ́ Ìjọba làwọn èèyàn ń wò lórílẹ̀-èdè South Korea pé kí wọ́n ṣèdájọ́.
Ilé ẹjọ́ yìí ló ga jù lórílẹ̀-èdè náà.
Wọ́n ń gbé ọ̀rọ̀ méjèèjì tó wà nílẹ̀ wò, ìyẹn bí òfin ilẹ̀ náà ṣe fọwọ́ sí i pé àwọn èèyàn lómìnira ẹ̀rí ọkàn, síbẹ̀, tí Òfin Iṣẹ́ Ológun tó jẹ́ ara òfin ilẹ̀ náà ní kí wọ́n fìyà jẹ àwọn tó ń lo òmìnira yẹn láti kọ̀ pé àwọn ò ṣiṣẹ́ ológun torí ó ta ko ẹ̀sìn wọn tàbí ohun míì tí wọ́n gbà gbọ́.
Dae-il Hong, tó jẹ́ agbẹnusọ fáwọn Ẹlẹ́rìí Jèhófà lórílẹ̀-èdè náà sọ pé: “Ẹgbẹẹgbẹ̀rún àwọn ìdílé ní South Korea ló ń retí pé kí ọ̀rọ̀ yìí lójú, kí àwọn aláṣẹ má fìyà jẹ àwọn ọ̀dọ́kùnrin yìí mọ́ torí ohun tí wọ́n gbà gbọ́, torí pé wọn ò lè fipá mú wọn ṣe ohun tí kò bá ẹ̀rí ọkàn wọn mu.
À ń retí ìpinnu tí Ilé Ẹjọ́ Ìjọba máa ṣe, tó máa gbe àwọn ọ̀dọ́kùnrin yìí, kí wọ́n lè lómìnira tó tọ́ sí wọn." Ilé Ẹjọ́ Kòtẹ́milọ́rùn ní Rọ́ṣíà Fagi Lé Ẹjọ́ Táwọn Ẹlẹ́rìí Jèhófà Pè Lórí Ọ̀rọ̀ Ẹ̀ka Ọ́fíìsì Wọn Ní January , , Ilé Ẹjọ́ Ìlú Moscow fagi lé ẹjọ́ kòtẹ́milọ́rùn táwọn Ẹlẹ́rìí Jèhófà pè lórí ọ̀rọ̀ ohun tí Ọ́fíìsì Agbẹjọ́rò Àgbà sọ pé àwọn máa ti ẹ̀ka ọ́fíìsì àwọn Ẹlẹ́rìí pa.
Adájọ́ mẹ́ta ló gbọ́ ẹjọ́ yìí, wọ́n kọ́kọ́ fagi lé gbogbo ìwé táwọn agbẹjọ́rò tó ń gbèjà àwọn Ẹlẹ́rìí Jèhófà kọ, wọ́n wá gba àkókò ìsinmi fún ìṣẹ́jú mẹ́wàá.
Ẹ̀yìn ìyẹn ni wọ́n wá ṣèdájọ́.
Wọ́n sọ pé àwọn fọwọ́ sí ìpinnu tí Ilé Ẹjọ́ Ìpínlẹ̀ ní Tverskoy ṣe ní October , , èyí tó gbe Ọ́fíìsì Agbẹjọ́rò Àgbà.
March ,  ni Ọ́fíìsì Agbẹjọ́rò Àgbà kìlọ̀ fáwọn Ẹlẹ́rìí pé àwọn máa ti ẹ̀ka ọ́fíìsì wọn, wọ́n sì ti wá lè ṣe é báyìí.
Àmọ́ a ò tíì mọ ipa tí ọ̀rọ̀ yìí máa ní lórí òmìnira ẹ̀sìn àwọn Ẹlẹ́rìí Jèhófà lórílẹ̀-èdè Rọ́ṣíà.
Àwọn Ọlọ́pàá Lu Àwọn Tó Ń Ṣe Ìrántí Ikú Kristi Nílùú Turkmenabad Ní March , , àwọn ọlọ́pàá fẹ́ ya wọ ilé àdáni kan táwọn Ẹlẹ́rìí Jèhófà tí iye wọn jẹ́ ogún () kóra jọ sí nílùú Turkmenabad, lórílẹ̀-èdè Turkmenistan láti ṣe Ìrántí Ikú Kristi tí wọ́n máa ń ṣe lọ́dọọdún, àmọ́ wọn ò ráyè wọlé.
Síbẹ̀, wọn ò kúrò níta.
Ìkankan nínú àwọn tó wà nínú ilé ò jẹ́ jáde síta, wọ́n yáa sun ibẹ̀ mọ́jú.
Lọ́jọ́ kejì, àwọn ọlọ́pàá mẹ́rin fipá gba ibi ọ̀dẹ̀dẹ̀ ilé náà wọlé.
Wọ́n lù àwọn Ẹlẹ́rìí Jèhófà kan.
Ọwọ́ tí wọ́n gbé wá le gan-an débi pé wọ́n pa obìnrin olóyún kan lára, ó sì di dandan kó lọ gba ìtọ́jú nílé ìwòsàn.
Gbogbo àwọn tó wà nínú ilé náà ni wọ́n kó lọ sí àgọ́ ọlọ́pàá, wọ́n sì lu ọkùnrin méjì lára àwọn Ẹlẹ́rìí Jèhófà nígbà tí wọ́n kó wọn débẹ̀.
Ní March , wọ́n tú gbogbo àwọn tí wọ́n tì mọ́lé sílẹ̀, àfi ọkùnrin kan tó lo ọjọ́ mẹ́ẹ̀ẹ́dógún látìmọ́lé.
Ní April , ìjọba bu owó ìtanràn lé méje nínú àwọn Ẹlẹ́rìí náà láìjẹ́ kí wọ́n fojú ba ilé ẹjọ́, wọ́n ní kí ẹnì kọ̀ọ̀kan san iye tó fẹ́rẹ̀ẹ́ tó ẹgbẹ̀rún lọ́nà ọgbọ̀n (,) owo náírà.
Ilé Iṣẹ́ Ètò Ìdájọ́ Lọ Yẹ Ẹ̀ka Ọ́fíìsì Àwọn Ẹlẹ́rìí Jèhófà ní Rọ́ṣíà Wò Ilé Iṣẹ́ Ètò Ìdájọ́ lórílẹ̀-èdè Rọ́ṣíà ti lọ yẹ ẹ̀ka ọ́fíìsì àwọn Ẹlẹ́rìí Jèhófà tó wà lórílẹ̀-èdè náà wò, wọn ò sì mú un ní kékeré rárá.
Agbẹjọ́rò Àgbà pàṣẹ fún Ilé Iṣẹ́ Ètò Ìdájọ́ pé kí wọ́n sọ fún àwọn Ẹlẹ́rìí ní February ,  pé àwọn máa wá yẹ Ẹ̀ka Ọ́fíìsì wọn wò.
February  sí February  ni wọ́n ṣètò láti lọ yẹ ibẹ̀ wò, Ilé Iṣẹ́ Ètò Ìdájọ́ sì ránṣẹ́ sí Ẹ̀ka Ọ́fíìsì àwọn Ẹlẹ́rìí Jèhófà pé kí wọ́n rí i pé gbogbo àkọsílẹ̀ tó jẹ mọ́ ẹ̀ka ọ́fíìsì náà wà nílẹ̀, pẹ̀lú àwọn ìwé tó jẹ mọ́ ọ̀rọ̀ ìnáwó, bí wọ́n ṣe ṣètò iṣẹ́ wọn, bí wọ́n ṣe ń dá àwọn èèyàn lẹ́kọ̀ọ́ àti ohun tí wọ́n gbà gbọ́.
Ẹ̀ka Ọ́fíìsì náà sì kó àwọn ìwé ọ̀hún jọ, wọ́n sì kó o fún àwọn aláṣẹ ní February , .
Ojú ìwé àwọn àkọsílẹ̀ pàtàkì tí wọ́n kó fún wọn yìí lé ní ẹgbẹ̀rún mẹ́tàléláàádọ́rin [,].
Ẹjọ́ tí Ilé Ẹjọ́ Ìlú Moscow dá lẹ́nu àìpẹ́ yìí, lórí ọ̀rọ̀ ohun tí Agbẹjọ́rò Àgbà sọ ní March  pé àwọn máa ṣe sí Ẹ̀ka Ọ́fíìsì àwọn Ẹlẹ́rìí, ló bí àyẹ̀wò tí wọ́n ń ṣe yìí.
Nígbà yẹn, ṣe ni Agbẹjọ́rò Àgbà halẹ̀ pé àwọn máa ti Ẹ̀ka Ọ́fíìsì náà pa lórí ẹ̀sùn pé iṣẹ́ agbawèrèmẹ́sìn ni wọ́n ń ṣe níbẹ̀.
Látìgbà yẹn, àwọn ilé ẹjọ́ míì ní Rọ́ṣíà ti sọ pé kí àwọn aláṣẹ fòfin de ẹ̀sìn àwọn Ẹlẹ́rìí Jèhófà láwọn ìlú kan lórí ẹ̀sùn pé “agbawèrèmẹ́sìn ni wọ́n," bẹ́ẹ̀ sì rèé, kedere báyìí ló ṣe pé ṣe ni wọ́n mọ̀ọ́mọ̀ lọ́ ẹ̀sùn yìí mọ́ wọn lẹ́sẹ̀.
Pẹ̀lú àyẹ̀wò tí àwọn aláṣẹ ń ṣe yìí, ọkàn àwọn Ẹlẹ́rìí Jèhófà lórílẹ̀-èdè Rọ́ṣíà ò balẹ̀ pé ó ṣeé ṣe kí wọ́n ti ẹ̀ka ọ́fíìsì wọn pa láìpẹ́.
Ohun táwọn aláṣẹ ń ṣe lórílẹ̀-èdè Rọ́ṣíà yìí, ìyẹn bí wọ́n ṣe ń gbéjà ko àwọn Ẹlẹ́rìí Jèhófà, tó sì dà bíi pé wọ́n ń dí wọn lọ́wọ́ ìjọsìn tí wọ́n ń ṣe nírọwórọsẹ̀, ti fi hàn kedere pé wọ́n mọ̀ọ́mọ̀ má fẹ ṣe ohun tí ìjọba àpapọ̀ sọ lórí ọ̀rọ̀ ẹ̀tọ́ ọmọnìyàn ni.
Ilé Ẹjọ́ Kòtẹ́milọ́rùn ní South Korea Dá Àwọn tí Ẹ̀rí Ọkàn Ò Jẹ́ Kí Wọ́n Ṣiṣẹ́ Ológun Láre Ní October , , ẹ̀ka tó ń gbọ́ ẹjọ́ kòtẹ́milọ́rùn ní Ilé Ẹjọ́ Gwangju sọ pé Ọ̀gbẹ́ni Hye-min Kim, Lak-hoon Cho àti Hyeong-geun Kim kò jẹ̀bi bí wọ́n ṣe sọ pé àwọn ò ṣiṣẹ́ ológun torí ẹ̀rí ọkàn ò jẹ́ kí wọ́n ṣe é.
Ẹlẹ́rìí Jèhófà làwọn ọkùnrin mẹ́tẹ̀ẹ̀ta yìí, àwọn sì ni ilé ẹjọ́ kòtẹ́milọ́rùn máa kọ́kọ́ dá láre lórí ọ̀rọ̀ yìí lórílẹ̀-èdè South Korea.
Adájọ́ Young-shik Kim ṣàlàyé pé: “Ilé Ẹjọ́ gbà pé torí wọn ò fẹ́ ṣe ohun tó ta ko ìgbàgbọ́ ẹ̀sìn wọn àti ẹ̀rí ọkàn wọn ni wọ́n ṣe kọ̀ láti wọṣẹ́ ológun.
Èèyàn lẹ́tọ̀ọ́ lábẹ́ òfin láti ṣe ẹ̀sìn tó wù ú, kó sì ṣe ohun tó bá bá ẹ̀rí ọkàn rẹ̀ mu.
Kò yẹ kí wọ́n fìyà jẹ̀ẹ̀yàn lórí ìyẹn." Tí àwọn tó pe àwọn ọ̀dọ́kùnrin yìí lẹ́jọ́ bá pe ẹjọ́ kòtẹ́milọ́rùn lórí ọ̀rọ̀ yìí, a jẹ́ pé ẹjọ́ yìí máa dé iwájú Ilé Ẹjọ́ Gíga Jù Lọ nìyẹn.
Ẹjọ́ tó ti wà níwájú Ilé Ẹjọ́ Gíga Jù Lọ báyìí lé ní ogójì [], lórí ọ̀rọ̀ àwọn ọkùnrin tí wọ́n dá lẹ́bi torí pé ẹ̀rí ọkàn ò jẹ́ kí wọ́n ṣiṣẹ́ ológun.
Ọ̀gbẹ́ni Philip Brumley, tó jẹ́ Agbẹjọ́rò Àgbà fáwọn Ẹlẹ́rìí Jèhófà sọ pé: “Bó tiẹ̀ jẹ́ pé Ilé Ẹjọ́ Gíga Jù Lọ àti Ilé Ìgbìmọ̀ Aṣòfin lórílẹ̀-èdè South Korea ò fọwọ́ sí i títí di báyìí pé èèyàn lẹ́tọ̀ọ́ àtikọ iṣẹ́ ológun tí ẹ̀rí ọkàn ò bá jẹ́ kó ṣe é, ilé ẹjọ́ kòtẹ́milọ́rùn ti ṣe ohun tí ìjọba àpapọ̀ ní kí àwọn orílẹ̀-èdè ṣe kárí ayé, pé kí wọ́n fọwọ́ sí i pé èèyàn lẹ́tọ̀ọ́ láti ṣe bẹ́ẹ̀.
Ìpinnu tó lé ní ọgọ́rùn-ún márùn-ún [] ni Ìgbìmọ̀ Tó Ń Rí sí Ẹ̀tọ́ Ọmọnìyàn lábẹ́ ìdarí Ìparapọ̀ Àwọn Orílẹ̀-èdè ti ṣe lórí ọ̀rọ̀ yìí, láti fi hàn pé wọ́n fọwọ́ sí i."
Ilé Ẹjọ́ Ìlú Oryol Sọ Pé Kí Dennis Christensen Ṣì Wà Látìmọ́lé Ní February , , Aleksey Rudnev, tó jẹ́ adájọ́ Ilé Ẹjọ́ Zheleznodorozhniy nílùú Oryol, sọ pé kí Dennis Christensen ṣì wà látìmọ́lé di August , .
Torí pé Ọ̀gbẹ́ni Christensen ṣètò ìjọsìn lórúkọ ẹ̀sìn tí ìjọba ti sọ pé ó jẹ́ tàwọn agbawèrèmẹ́sìn ni wọ́n ṣe pè é lẹ́jọ́.
Kódà, ibi tó ti ń ṣèpàdé ẹ̀sìn Kristẹni ló wà táwọn ọlọ́pàá fi ya wọ ibẹ̀, tí wọ́n sì mú un ní May .
February  ni wọ́n bẹ̀rẹ̀ sí í gbọ́ ẹjọ́ rẹ̀.
Lọ́jọ́ yẹn, adájọ́ ò gba ìkankan nínú ohun tí olùjẹ́jọ́ àti olùpẹ̀jọ́ sọ wọlé.
Àmọ́ nígbà tó di February , ṣe ni adájọ́ fagi lé gbogbo ohun tí àwọn agbẹjọ́rò Ọ̀gbẹ́ni Christensen sọ, ó wá sọ pé kó ṣì wà látìmọ́lé.
Wọ́n máa pa dà bẹ̀rẹ̀ ìgbẹ́jọ́ lórí ẹ̀sùn ọ̀daràn tí wọ́n fi kàn án ní February , ní aago méjì ààbọ̀ ọ̀sán.
Ọ̀rọ̀ Ọ̀gbẹ́ni Christensen ń ká àwọn Ẹlẹ́rìí Jèhófà kárí ayé lára, àdúrà wọn sì ni pé kí Irina ìyàwó rẹ̀ lè máa fara dà á láìsí àtìlẹ́yìn ọkọ rẹ̀.
Ọ̀gbẹ́ni Christensen ti lo oṣù mẹ́sàn-án látìmọ́lé báyìí.
Wọ́n Ń Fi Ẹ̀tọ́ Àwọn Ẹlẹ́rìí Jèhófà Tó Wà ní Àgbègbè Palẹ́sínì Dù Wọ́n Ẹlẹ́rìí Jèhófà ni Mike Jalal àti Natali Sa’ad, Àgbègbè Palẹ́sínì táwọn Ẹlẹ́rìí Jèhófà ò ti pọ̀ ni wọ́n sì ń gbé.
Àwọn méjèèjì ti ṣègbéyàwó, wọ́n sì ti forúkọ ìgbéyàwó wọn sílẹ̀ lábẹ́ òfin, àmọ́ wọn ò fún wọn ní ìwé ẹ̀rí.
Kódà, lẹ́yìn ọ̀pọ̀lọpọ̀ wàhálà, ẹnu àìpẹ́ yìí ni wọ́n ṣẹ̀ṣẹ̀ rí ìwé ẹ̀rí ọjọ́ ìbí Andrae, ọmọkùnrin tí wọ́n bí gbà.
Àwọn nìkan kọ́ ni irú ẹ̀ ń ṣẹlẹ̀ sí o.
Ohun tójú àwọn tọkọtaya míì tí wọ́n jẹ́ Ẹlẹ́rìí Jèhófà ń rí náà nìyẹn.
Torí pé orúkọ ẹ̀sìn àwọn Ẹlẹ́rìí Jèhófà ò sí lábẹ́ òfin Àgbègbè Palẹ́sínì ni ìjọba ṣe ń fi àwọn ẹ̀tọ́ ọmọnìyàn tí wọ́n ní dù wọ́n.
Wọ́n Ń Fi Ẹ̀tọ́ Wọn Dù Wọ́n Torí Orúkọ Ẹ̀sìn Wọn Ò Sí Lábẹ́ Òfin Òjíṣẹ́ kan tó jẹ́ Ẹlẹ́rìí Jèhófà ló so tọkọtaya Sa’ad pọ̀ nígbà tí wọ́n ṣègbéyàwó lórílẹ̀-èdè Ísírẹ́lì.
Àmọ́, Ilé Iṣẹ́ Ìjọba Tó Ń Rí sí Ohun Tó Ń Lọ Lórílẹ̀-èdè ní Àgbègbè Palẹ́sínì kọ̀ láti forúkọ ìgbéyàwó náà sílẹ̀ torí pé orúkọ ẹ̀sìn àwọn Ẹlẹ́rìí Jèhófà ò sí lábẹ́ òfin níbẹ̀.
Ilé Iṣẹ́ Ìjọba náà ò gbà láti forúkọ ìgbéyàwó wọn sílẹ̀ torí pé ìjọba ò fọwọ́ sí ìgbéyàwó wọn, ọmọ àlè ni wọ́n á sì ka ọmọ èyíkéyìí tí wọ́n bá bí sí.
Tọkọtaya yìí àtàwọn Ẹlẹ́rìí Jèhófà míì tó ti lọ́mọ ṣe gbogbo ohun tí wọ́n lè ṣe láti fòpin sí ìwà ìrẹ́jẹ yìí.
Ìjọba Fún Àwọn Ọmọ tí Wọ́n Bí Níwèé Ẹ̀rí Ọjọ́ Ìbí Lọ́dún , Ilé Iṣẹ́ Ìjọba Tó Ń Rí sí Ohun Tó Ń Lọ Lórílẹ̀-èdè gbà láti forúkọ àwọn ọmọ tí wọ́n bí sílẹ̀.
Inú tọkọtaya Sa’ad dùn pé wọ́n ti forúkọ Andrae ọmọ wọn tí wọ́n bí ní January ,  sílẹ̀ lábẹ́ òfin.
Inú àwọn òbí Maya Jasmin, Laura, àti Cristian, tí gbogbo wọn wà nínú fọ́tò òkè yìí náà dùn pé Ilé Iṣẹ́ Ìjọba náà ti fún àwọn ọmọ tí wọ́n bí ní ìwé ẹ̀rí, èyí jẹ́ kí wọ́n lè mọ̀ wọ́n sí “Kristẹni." Àwọn ọmọ náà ti wá ní àwọn ìwé ìdánimọ̀ tí òfin fọwọ́ sí, wọ́n sì ti lẹ́tọ̀ọ́ bí ọmọ ìbílẹ̀ láti ṣe ohun táwọn ọmọ yòókù ń ṣe.
Wọ́n lè bá àwọn òbí wọn rìnrìn àjò lọ sí orílẹ̀-èdè míì, tí wọn ò sì ní dá wọn pa dà níbodè ìlú.
Bákan náà, wọ́n ti lè lọ sílé ìwé.
Àwọn Ẹ̀tọ́ Míì tí Wọ́n Ṣì Fi Ń Dù Wọ́n Ìjọba gbà láti forúkọ àwọn ọmọ wọn sílẹ̀ lóòótọ́, àmọ́ wọn ò gbà láti fún tọkọtaya Sa’ad àtàwọn tọkọtaya míì tó jẹ́ Ẹlẹ́rìí Jèhófà ní ìwé ẹ̀rí ìgbéyàwó.
Ìyẹn wá mú káwọn èèyàn kan máa fojú ti kò tọ́ wò wọ́n láwùjọ, wọ́n kà wọ́n sí àwọn tó ń gbéra wọn sùn, tí wọ́n kàn jọ ń gbé.
Torí pé ìjọba ò forúkọ wọn sílẹ̀ bíi tọkọtaya, ọ̀tọ̀ọ̀tọ̀ làwọn tọkọtaya yìí gbọ́dọ̀ máa san owó orí, kí kálukú sì ní àkáǹtì tiẹ̀ ní báńkì.
Tí ọkọ tàbí ìyàwó bá nílò ìtọ́jú pàjáwìrì, wọn ò fún ẹnì kejì rẹ̀ lẹ́tọ̀ọ́ láti pinnu irú ìtọ́jú tí ọkọ tàbí ìyàwó rẹ̀ máa gbà.
Tó bá ṣẹlẹ̀ pé ọkọ tàbí ìyàwó kú, ẹnì kejì rẹ̀ àtàwọn ọmọ wọn ò lè jogún ohun ìní ẹni tó kú.
Àwọn tó jẹ́ Kristẹni ò lè sin òkú olólùfẹ́ wọn bí ẹ̀sìn wọn ṣe gbà.
Àfi kí wọ́n lọ sin wọ́n síbi ìsìnkú àwọn Mùsùlùmí, lápá ibì kan tí wọ́n yà sọ́tọ̀ níbẹ̀ fáwọn tí kì í ṣe Mùsùlùmí.
Wọ́n Sapá Kí Wọ́n Lè Forúkọ Ẹ̀sìn Wọn Sílẹ̀ Àwọn Ẹlẹ́rìí Jèhófà kọ̀wé sí àwọn aláṣẹ Àgbègbè Palẹ́sínì ní September  kí wọ́n lè forúkọ ẹ̀sìn wọn sílẹ̀ lábẹ́ òfin.
Ọdún méjì kọjá, wọn ò rí èsì kankan gbà.
Wọ́n wá kọ̀wé sí Ilé Ẹjọ́ Gíga ní Ramallah pé àwọn fẹ́ forúkọ ẹ̀sìn wọn sílẹ̀ lábẹ́ òfin.
Àmọ́ ní October , ilé ẹjọ́ wọ́gi lé ìwé tí wọ́n kọ.
Àwọn Ẹlẹ́rìí Jèhófà ò dúró látìgbà yẹn, wọ́n ti gbé ìgbésẹ̀ lóríṣiríṣi, wọ́n sì ti lọ bá àwọn aláṣẹ lórí ọ̀rọ̀ yìí.
Àmọ́ ibi pẹlẹbẹ ni ọ̀bẹ ń fi lélẹ̀ torí ibi tí wọ́n bá ọ̀rọ̀ náà dé ló ṣì wà, àwọn òṣìṣẹ́ ìjọba ò tíì ṣe ohun tó yẹ kí wọ́n ṣe.
Philip Brumley tó jẹ́ agbẹjọ́rò àwọn Ẹlẹ́rìí Jèhófà sọ pé: “Ó ti fẹ́rẹ̀ẹ́ tó ọgọ́rùn-ún [] ọdún tí àwọn Ẹlẹ́rìí Jèhófà ti ń gbé nílùú Ramallah àti àgbègbè rẹ̀.
Wọ́n mọrírì bí ìjọba ṣe gbà wọ́n láyè láti máa jọ́sìn, tí wọn ò sì yọ wọ́n lẹ́nu.
Àmọ́ torí pé wọn ò ka ẹ̀sìn wọn sí kò jẹ́ kí wọ́n gbà láti forúkọ ẹ̀sìn wọn sílẹ̀ lábẹ́ òfin, ìyẹn wá ń jẹ́ kí wọ́n máa fi ẹ̀tọ́ ọmọnìyàn tí wọ́n ní dù wọ́n, kò sì yẹ kó rí bẹ́ẹ̀." Àwọn Ẹlẹ́rìí Jèhófà gbà pé ohun tó dáa ni bí àwọn aláṣẹ orílẹ̀-èdè Palẹ́sínì ṣe fún àwọn ọmọ wọn ní ohun tí wọ́n lẹ́tọ̀ọ́ sí, ìyẹn ìwé ẹ̀rí ọjọ́ tí wọ́n bí wọn.
Àmọ́, àwọn tọkọtaya tí ò tíì rí ìwé ẹ̀rí ìgbéyàwó gbà ń retí pé ìjọba máa wá nǹkan ṣe sí gbogbo ọ̀rọ̀ yòókù tó jẹ mọ́ ẹ̀tọ́ kálukú, wọ́n á sì wá gbà kí wọ́n forúkọ ẹ̀sìn wọn sílẹ̀.
Wọ́n Dá Mansur Masharipov Sílẹ̀ Ní Ẹ̀wọ̀n Tó Wà Nílùú Turkmenistan Ní May , , ìjọba orílẹ̀-èdè Turkmenistan dá Mansur Masharipov sílẹ̀ lẹ́wọ̀n.
Inú ẹ̀ dùn láti pa dà sọ́dọ̀ ìdílé rẹ̀, lẹ́yìn tó ti lo ohun tó fẹ́rẹ̀ẹ́ tó ọdún kan lẹ́wọ̀n.
Nígbà kan ọ̀gbẹ́ni Masharipov kọ̀ láti wọ iṣẹ́ ológun torí pé ẹ̀rí ọkàn rẹ̀ kò gbà á láyè.
Ní May , ilé ẹjọ́ tó wà ní Dashoguz rán an lọ sẹ́wọ̀n fún ọdún kan àtààbọ̀ ní àgọ́ iṣẹ́niníṣẹ̀ẹ́ Seydi.
Àgọ́ yìí kún fún ìwà ìkà, ebi àti àìsàn.
Ó ṣàìsàn gan-an nígbà yẹn, àmọ́ ìjọba pa dà dá a sílẹ̀ ní May .
Ní July , àwọn ọlọ́pàá lọ sílé rẹ̀, wọ́n tú gbogbo inú ilé rẹ̀, wọ́n sì kó àwọn ìtẹ̀jáde níbẹ̀.
Nígbà tó wà ní àgọ́ àwọn ọlọ́pàá, wọ́n lù ú lálùbami, wọ́n tún halẹ̀ mọ́ ọn, lẹ́yìn náà wọ́n mú un lọ sí ibi tí wọ́n ti ń tọ́jú àwọn tó ń lo oògùn nílòkulò láti lọ gún un ni àwọn abẹ́rẹ́ burúkú kan.
Àwọn abẹ́rẹ́ yẹn dá àìsàn síi lára, ó tún sọ ọ́ di ẹni tó rọ lápá rọ lẹ́sẹ̀.
Nígbà tí ọ̀gbẹ́ni Masharipov rí i pé wọ́n fẹ́ pa òun, ó sá lọ síbì kan, ibi tó sá lọ yẹn ló wà títí tí wọ́n fi tún rí i mú ní June , .
Inú Àwa Ẹlẹ́rìí Jèhófà dùn gan-an bí wọ́n ṣe dá ọ̀gbẹ́ni Masharipov sílẹ̀.
Síbẹ̀, ọkàn wa bà jẹ́ bí ìjọba Turkmenistan ṣe ń ṣàtakò líle sí wa láti fi òmìnira ẹ̀sìn dù wá.
Àwa Ẹlẹ́rìí tún ń sapá gidigidi kí wọ́n lè dá Bahram Hemdemov sílẹ̀.
Ọdún kẹta rẹ̀ ló ń lò lọ yìí ní àgọ́ iṣẹ́niníṣẹ̀ẹ́ Seydi torí pé òun àti àwọn Ẹlẹ́rìí kan ń jọ́sìn nínú ilé rẹ̀.
‘Mò Ń Retí Ìgbà tí Wọn Ò Ní Fòfin Dè Wá Láìtọ́ Mọ́ Ọmọ ilẹ̀ Íjíbítì ni Ehab Samir, ẹni ọdún méjìléláàádọ́ta [] ni, Ẹlẹ́rìí Jèhófà sì ni.
Ìjọba orílẹ̀-èdè Íjíbítì ń fúngun mọ́ awọn Ẹlẹ́rìí Jèhófà lórí ọ̀rọ̀ ìjọsìn wọn, Ọ̀gbẹ́ni Samir sì sọ pé èyí ti mú kí àwọn aláṣẹ máa ṣe ọ̀pọ̀ àwọn Ẹlẹ́rìí Jèhófà “bíi pé wọ́n jẹ́ ọ̀daràn." Inú ẹ̀ wá dùn nígbà tó ka àpilẹ̀kọ kan lórí ìkànnì tó jẹ́rìí sí i pé bọ́rọ̀ ṣe jẹ́ gan-an nìyẹn.
Àkòrí àpilẹ̀kọ náà ni “Ohun tí Dr. Riham Atef Kọ Nípa Àwọn Ẹlẹ́rìí Jèhófà." August ,  ni iléeṣẹ́ Shbab Misr gbé e jáde lórí ìkànnì lórílẹ̀-èdè Íjíbítì.
Dr. Atef, tó jẹ́ ọ̀mọ̀wé ní University of Cairo, tó sì tún jẹ́ oníròyìn, sọ pé òun ò fara mọ́ bí ọ̀pọ̀ èèyàn nílẹ̀ Íjíbítì ṣe ṣi àwọn Ẹlẹ́rìí Jèhófà lóye.
Ó mọ àwọn kan tí wọ́n jẹ́ Ẹlẹ́rìí Jèhófà, lẹ́yìn tó sì ṣèwádìí dáadáa nípa wọn, ó sọ pé: “Ó dá mi lójú pé èèyàn dáadáa ni wọ́n, wọ́n sì gbà pé àwọn míì lẹ́tọ̀ọ́ láti gba ohun tó wù wọ́n gbọ́." “Èèyàn Àlàáfíà Ni Wọ́n, Wọ́n sì Máa Ń Nífẹ̀ẹ́ Àwọn Ẹlòmíì" Dr. Atef sọ pé àwọn tí òun tìtorí wọn kọ àpilẹ̀kọ yẹn ni “àwọn tí kò mọ nǹkan kan nípa àwọn Ẹlẹ́rìí Jèhófà àti àwọn tó kórìíra àwọn Ẹlẹ́rìí Jèhófà torí ohun tí kò jóòótọ́ tí wọ́n gbọ́ nípa wọn." Nínú àpilẹ̀kọ tó kọ, ó ṣe àlàyé ṣókí nípa àwọn ohun táwọn Ẹlẹ́rìí gbà gbọ́, ó sì sọ pé “ọ̀pọ̀ ìsọfúnni ló wà lórí ìkànnì wọn, ìyẹn www.jw.org." Lẹ́yìn tí Dr. Atef fi òótọ́ inú ṣàyẹ̀wò nípa àwọn Ẹlẹ́rìí Jèhófà, ó rí i pé irú ẹni tí wọ́n jẹ́ yàtọ̀ pátápátá sí ojú tí ọ̀pọ̀ èèyàn fi ń wò wọ́n nílẹ̀ Íjíbítì.
Ó sọ pé: “Mi ò mọ ìdí tí wọ́n fi fòfin dè wọ́n.
Wọn kì í dá sí òṣèlú.
. . .
Èèyàn àlàáfíà ni wọ́n, wọ́n sì máa ń nífẹ̀ẹ́ àwọn ẹlòmíì." Dr. Atef sọ ohun tó máa mú kí àwọn tó bá ka àpilẹ̀kọ náà tún ọ̀rọ̀ ọ̀hún rò, ó ní: “Ṣé torí ìyẹn ni ìjọba ṣe fòfin dè wọ́n?
Àbí torí pé ohun tí wọ́n fi ń kọ́ni látinú Bíbélì yàtọ̀ sí ohun tí ṣọ́ọ̀ṣì fi ń kọ́ àwọn èèyàn ni ìjọba ṣe fòfin dè wọ́n?
" ‘Mò Ń Retí Ìgbà tí Wọn Ò Ní Fòfin Dè Wá Mọ́’ Ọ̀gbẹ́ni Samir gbádùn àpilẹ̀kọ tó dá lórí àwọn Ẹlẹ́rìí Jèhófà yẹn débi pé kò lè pa ayọ̀ ẹ̀ mọ́ra, ó wò ó pé àfi kóun kọ lẹ́tà ìmọrírì sí àwọn tó gbé ìròyìn náà jáde.
Ó sọ pé: “Ọ̀pọ̀ àpilẹ̀kọ ni mo ti kà nínú ìròyìn [ilẹ̀ Íjíbítì] nípa àwọn Ẹlẹ́rìí Jèhófà, àmọ́ èyí tó sọ̀rọ̀ wọn dáadáa ò pọ̀.
Torí náà, mo yin Dr. Riham Atef torí pé ó fìgboyà sọ òótọ́." Iléeṣẹ́ ìròyìn náà gbé ohun tí Ọ̀gbẹ́ni Samir sọ jáde lórí ìkànnì ní December , .
Nínú lẹ́tà tí Ọ̀gbẹ́ni Samir kọ, ó ṣàlàyé pé bí wọ́n ṣe ń hùwà àìdáa sí àwọn Ẹlẹ́rìí Jèhófà láìtọ́ yìí ò múnú òun dùn rárá, ó sì sọ pé irọ́ táwọn aṣáájú ṣọ́ọ̀ṣì ń gbé kiri nípa wọn ló fà á.
Ọ̀gbẹ́ni Samir sọ pé irọ́ tí wọ́n ń gbé kiri yìí gan-an ló mú kí àwọn kan hùwà àìdáa sí òun fúnra òun.
Ó wá sọ pé: “Téèyàn bá fẹ́ mọ ẹnì kan dáadáa, ohun tó dáa jù kó ṣe ni pé kóun àti ẹni yẹn jọ ríra sọ̀rọ̀.
Torí náà, mò ń fi àsìkò yìí dúpẹ́ lọ́wọ́ Dr. Riham Atef fún àpilẹ̀kọ tó kọ." Ọ̀rọ̀ tó ń mórí ẹni wú yìí ni Ọ̀gbẹ́ni Samir fi parí lẹ́tà rẹ̀, ó ní: “Mò ń retí ìgbà tí wọn ò ní fòfin de àwa Ẹlẹ́rìí Jèhófà láìtọ́ mọ́, tí wọ́n á jẹ́ ká lómìnira láti máa ṣe ìjọsìn wa fàlàlà lórílẹ̀-èdè wa." Wọ́n Ń Retí Ìgbà tí Wọ́n Máa Lómìnira Ẹ̀sìn Lọ́pọ̀ ọdún sẹ́yìn, àwọn Ẹlẹ́rìí Jèhófà lómìnira ẹ̀sìn ní Íjíbítì, ìjọba sì forúkọ ẹ̀sìn wọn sílẹ̀ lábẹ́ òfin.
Àmọ́ lọ́dún , wọ́n fòfin dè wọ́n, wọn ò sì jẹ́ kí wọ́n lẹ́tọ̀ọ́ sí ọ̀pọ̀ nǹkan táwọn ṣọ́ọ̀ṣì míì lẹ́tọ̀ọ́ sí ní Íjíbítì, kódà, wọ́n fi àwọn ẹ̀tọ́ ọmọnìyàn wọn dù wọ́n.
Bíi ti àtẹ̀yìnwá, àwọn Ẹlẹ́rìí Jèhófà lórílẹ̀-èdè Íjíbítì ń bá a lọ láti ṣe ohun tó fi hàn pé “èèyàn àlàáfíà" làwọn jẹ́ láwùjọ, pé àwọn “nífẹ̀ẹ́ àwọn ẹlòmíì" ní gbogbo ọ̀nà, wọn ò sì yíwà pa dà, bí Dr. Atef náà ṣe jẹ́rìí sí i.
Bíi ti Ọ̀gbẹ́ni Samir, ọ̀pọ̀ àwọn míì ló ń retí ìgbà tí wọn ò ní fi ẹ̀tọ́ ọmọnìyàn táwọn Ẹlẹ́rìí ní dù wọ́n mọ́, tí wọ́n á sì pa dà lómìnira ẹ̀sìn ní Íjíbítì.
Ilé Ẹjọ́ Gíga ní Ukraine Túbọ̀ Jẹ́ Kí Àwọn Aráàlú Lómìnira Láti Máa Kóra Jọ ní Àlàáfíà Ní September , , Ilé Ìgbìmọ̀ Aṣòfin lórílẹ̀-èdè Ukraine sọ pé àwọn ẹlẹ́sìn lẹ́tọ̀ọ́ láti pàdé pọ̀ ní àlàáfíà láìsí pé àwọn aláṣẹ ń dí wọn lọ́wọ́.
Ilé Ẹjọ́ yìí fagi lé apá kan lára Òfin Ilẹ̀ Ukraine tó dá lórí Òmìnira Ẹ̀rí Ọkàn àti Àwọn Ẹlẹ́sìn (ìyẹn Òfin Ẹ̀sìn) tí wọ́n ṣe lọ́dún , tó sọ pé àwọn ẹlẹ́sìn gbọ́dọ̀ kọ́kọ́ gba “àṣẹ" lọ́wọ́ Ìjọba kí wọ́n tó lè pàdé láti jọ́sìn nínú ilé tí wọ́n bá yá.
Ilé Ìgbìmọ̀ Aṣòfin sọ pé òfin yìí ta ko ìlérí tí ìjọba ṣe lábẹ́ òfin pé àwọn á jẹ́ káwọn ẹlẹ́sìn máa pàdé pọ̀ ní àlàáfíà.
Àwọn Ẹlẹ́rìí Jèhófà ní Ukraine fara mọ́ ẹjọ́ tí Ilé Ẹjọ́ dá yìí, torí pé ó máa ń ṣòro fún wọn gan-an láti rí ilé tí wọ́n á ti jọ́sìn yá.
Àwọn Aláṣẹ Ò Gbà Wọ́n Láyè Láti Jọ́sìn Látìgbà tí ìjọba ti ṣe Òfin Ẹ̀sìn, àwọn aláṣẹ kan ti ń lo òfin náà bó ṣe wù wọ́n, wọ́n ń lò ó láti fagi lé àdéhùn táwọn Ẹlẹ́rìí ti ṣe pẹ̀lú àwọn tó fẹ́ yá wọn nílé tí wọ́n á ti ṣe ìjọsìn.
Ohun kan ṣẹlẹ̀ nígbà ẹ̀ẹ̀rùn ọdún .
Ẹgbẹẹgbẹ̀rún àwọn Ẹlẹ́rìí Jèhófà ní àríwá ìlà oòrùn orílẹ̀-èdè Ukraine ń wọ̀nà fún àpéjọ ọlọ́jọ́ mẹ́ta kan tí wọ́n fẹ́ ṣe nílùú Sumy.
Wọ́n ti lọ yá pápá ìṣeré ìlú, wọ́n sì ti tọwọ́ bọ̀wé, gbogbo ètò ti ń lọ ní pẹrẹu.
Bí òfin ṣe sọ, àwọn Ẹlẹ́rìí Jèhófà fi ọ̀rọ̀ àpéjọ tí wọ́n fẹ́ ṣe tó àwọn aláṣẹ létí.
Nígbà tó wá ku oṣù kan péré kí àpéjọ náà bẹ̀rẹ̀, Àjọ Ìlú Sumy sọ pé, ní ìbámu pẹ̀lú Òfin Ẹ̀sìn, kí àwọn Ẹlẹ́rìí fi ọ̀rọ̀ náà tó àwọn aláṣẹ létí nìkan kò tó.
Àjọ náà sọ pé àwọn Ẹlẹ́rìí gbọ́dọ̀ kọ́kọ́ gbàṣẹ lọ́wọ́ àwọn kí wọ́n tó lè lo pápá ìṣeré náà, wọn sì kọ̀ láti fún wọn láṣẹ ọ̀hún.
Láàárín àkókò kékeré tó kù yẹn, ṣe làwọn Ẹlẹ́rìí Jèhófà ṣètò láti ṣe àpéjọ náà nílùú Kharkiv, tó wà ní nǹkan bíi igba [] kìlómítà sílùú Sumy.
Àyípadà yìí mú kó di dandan fáwọn Ẹlẹ́rìí Jèhófà tó lé ní ẹgbẹ̀rún mẹ́ta ààbọ̀ [,] láti bẹ̀rẹ̀ sí í tètè wá nǹkan ṣe sọ́rọ̀ náà.
Ọ̀pọ̀ nínú wọn ni ò lè rìnrìn àjò lọ sílùú Kharkiv láti gbádùn ìpàdé pàtàkì yìí torí pé ara ti dara àgbà, ara àwọn míì ò sì le.
Àwọn kan ò lè lọ torí wọn ò fún wọn láyè níbi iṣẹ́, àwọn míì ò sì lówó tó máa gbé wọn dé ìlú Kharkiv.
Lọ́dún tó tẹ̀ lé e, Àjọ Ìlú Sumy ò tún jẹ́ káwọn Ẹlẹ́rìí ṣe àpéjọ níbi pápá ìṣeré yẹn, wọ́n ní Òfin Ẹ̀sìn ò fàyè gbà á.
Illia Kobel, tó wà ní ẹ̀ka ọ́fíìsì àwọn Ẹlẹ́rìí Jèhófà nílùú Lviv, ṣàlàyé pé: “Kì í ṣe ìgbà àkọ́kọ́ nìyí tí irú ohun tó ṣẹlẹ̀ nílùú Sumy máa ṣẹlẹ̀.
Ọ̀pọ̀ ìgbà ló máa ń ṣòro fún wa láti yá ilé tá a máa lò fún ìjọsìn wa." Bí àpẹẹrẹ, ní March , àwọn aláṣẹ nílùú Vinnytsia ò jẹ́ káwọn Ẹlẹ́rìí Jèhófà ṣe ìpàdé nínú gbọ̀ngàn kan tí wọ́n yá, ó wá di pé kí wọ́n ṣẹ̀ṣẹ̀ máa wá wọ̀rọ̀kọ̀ fi ṣàdá torí ọ̀rọ̀ ọ̀hún ti bọ́ sórí.
Òmíràn tún ṣẹlẹ̀ lẹ́yìn oṣù díẹ̀.
Àwọn aláṣẹ ò jẹ́ kí ìjọ Mohyliv-Podilskyi ṣe ìjọsìn tí wọ́n máa ń ṣe lọ́sọ̀ọ̀sẹ̀ nínú ilé kan tí wọ́n yá, bó tiẹ̀ jẹ́ pé ó ti tó ọdún mẹ́ta tí wọ́n ti ń pàdé láti jọ́sìn nínú ilé náà.
Torí pé àwọn ará ìjọ náà ò rí ibòmíì tó bójú mu láti pàdé, wọ́n bẹ̀rẹ̀ sí í pàdé ní ilé ara wọn.
Ó di pé kí wọ́n máa fún ara wọn mọ́bẹ̀, torí kò gbà wọ́n dáadáa.
Lẹ́nu àìpẹ́ yìí, ní February , Ìgbìmọ̀ Tó Ń Bójú Tó Ìlú Vinnytsia sọ pé ọ̀pọ̀ ìgbà làwọn Ẹlẹ́rìí Jèhófà rú òfin.
Ìgbìmọ̀ náà sọ pé àwọn Ẹlẹ́rìí Jèhófà rúfin bí wọ́n ṣe kọ̀ láti gbàṣẹ kí wọ́n tó máa ṣe ìjọsìn wọn nínú àwọn ilé tí kì í ṣe ilé tí wọ́n dìídì kọ́ fún ìjọsìn.
Wọ́n ní kí wọ́n fi tó àwọn aláṣẹ létí pé àwọn fẹ́ lo ilé kan láti jọ́sìn nìkan kò tó.
Àwọn Ẹlẹ́rìí Wá Ọ̀nà Láti Yanjú Ọ̀rọ̀ Òfin Tó Ta Kora Lẹ́nu àìpẹ́ yìí, ìjọba kì í sábà yọ àwọn Ẹlẹ́rìí lẹ́nu pé kí wọ́n máà kóra jọ sí ilé ìjọsìn wọn.
Àmọ́ tí wọ́n bá fẹ́ ṣe àwọn ìpàdé àkànṣe àbí àpéjọ àgbègbè, ó máa ń gba pé kí wọ́n yá ilé tó máa lè gba ọ̀pọ̀ èèyàn.
Òfin orílẹ̀-èdè Ukraine gba àwọn ẹlẹ́sìn láyè láti kóra jọ ní àlàáfíà sínú ilé tí wọ́n yá, tí wọ́n bá ṣáà ti kọ́kọ́ fi tó àwọn aláṣẹ létí.
Ọ̀gbẹ́ni Kobel sọ pé: “Ohun tó ń fa ìṣòro fún wa gan-an ni ohun tí Òfin Ẹ̀sìn sọ, èyí tí wọ́n fi ń ká wa lọ́wọ́ kò.
Bẹ́ẹ̀, òfin yìí ta ko òfin ìjọba, tí kò sọ pé dandan ni ká gbàṣẹ lọ́wọ́ àwọn aláṣẹ.
Kí ọ̀rọ̀ náà lè lójú, a gbé e dé ọ̀dọ̀ Kọmíṣọ́nnà fún Ẹ̀tọ́ Ọmọnìyàn ní Ilé Ìgbìmọ̀ Aṣòfin Ilẹ̀ Ukraine, tí wọ́n tún ń pè ní Ombudsman tàbí Alárinà." Iṣẹ́ Alárinà yìí ni láti rí i pé gbogbo àwọn aráàlú ní Ukraine gbádùn ẹ̀tọ́ tí wọ́n ní lábẹ́ òfin orílẹ̀-èdè náà.
Lẹ́yìn tí Alárinà náà ṣàyẹ̀wò ohun tójú àwọn Ẹlẹ́rìí Jèhófà ń rí, ó gbà pé òfin orílẹ̀-èdè náà àti Òfin Ẹ̀sìn ta kora.
Òfin orílẹ̀-èdè fọwọ́ sí i pé àwọn èèyàn lè kóra jọ láti jọ́sìn nínú ilé tí wọ́n yá, tí wọ́n bá ṣáà ti fi tó àwọn aláṣẹ létí ṣáájú.
Àmọ́ Òfin Ẹ̀sìn sọ pé kò bófin kí àwọn ẹlẹ́sìn kóra jọ fún ìjọsìn nínú ilé tí wọ́n yá àfi tí wọ́n bá kọ́kọ́ gba àṣẹ lọ́wọ́ àwọn aláṣẹ, ó kéré tán, ọjọ́ mẹ́wàá ṣáájú ohun tí wọ́n fẹ́ ṣe.
Ní October , , ọ́fíìsì Alárinà kọ̀wé sí Ilé Ìgbìmọ̀ Aṣòfin Orílẹ̀-èdè Ukraine, wọ́n sọ pé apá kan nínú Òfin Ẹ̀sìn náà kò bófin orílẹ̀-èdè mu.
Nínú ìwé tí wọ́n kọ, wọ́n sọ pé gbogbo aráàlú ló lẹ́tọ̀ọ́ lábẹ́ òfin láti kóra jọ fún ìjọsìn ní àlàáfíà.
Wọ́n yànnàná ọ̀rọ̀ yìí, wọ́n ní: “Ìjọba ò gbọ́dọ̀ máa fi ọ̀nà tí kò lẹ́sẹ̀ ńlẹ̀ ṣèdíwọ́ fún ẹ̀tọ́ àwọn èèyàn láti kóra jọ fún ìjọsìn." Àwọn Ẹlẹ́rìí Jèhófà ní Ukraine náà ti ohun tí Alárinà sọ lẹ́yìn, wọ́n kọ̀wé sí Ilé Ìgbìmọ̀ Aṣòfin láti ṣàlàyé ohun tójú wọn ń rí bí wọ́n ṣe ń yá ilé tí wọ́n á ti máa pàdé fún ìjọsìn.
Ilé Ìgbìmọ̀ Aṣòfin Fagi Lé Òfin Tó Ta Ko Òfin Ilẹ̀ Náà Ní September , , Ilé Ìgbìmọ̀ Aṣòfin ṣèdájọ́ pé kò sí òfin tó gbọ́dọ̀ ṣèdíwọ́ fún ẹ̀tọ́ táwọn èèyàn ní lábẹ́ òfin láti kóra jọ ní àlàáfíà tí wọ́n bá ti fi tó àwọn aláṣẹ létí.
Yàtọ̀ sí òfin orílẹ̀-èdè wọn, wọ́n tún sọ̀rọ̀ nípa Àpilẹ̀kọ  nínú àdéhùn European Convention on Human Rights, tó sọ pé èèyàn ní òmìnira ẹ̀sìn, àti Àpilẹ̀kọ , tó sọ pé àwọn èèyàn lẹ́tọ̀ọ́ láti kóra jọ fún ìjọsìn láìsí pé Ìjọba ń dí wọn lọ́wọ́ tí kò bá sí ìdí pàtàkì tí wọ́n fi ń ṣe bẹ́ẹ̀.
Ilé ẹjọ́ náà sọ pé Apá  lábẹ́ Àpilẹ̀kọ  nínú Òfin Ẹ̀sìn tí wọ́n ṣe lọ́dún  ta ko òfin, èyí tó sọ pé àwọn ẹlẹ́sìn gbọ́dọ̀ kọ́kọ́ gbàṣẹ lọ́wọ́ àwọn aláṣẹ kí wọ́n tó ṣe ìjọsìn nínú ilé tí wọ́n bá yá.
Ọ̀rọ̀ Yanjú, Àwọn Èèyàn sì Fara Mọ́ Ibi Tó Já Sí Ní báyìí, kò ságbára lọ́wọ́ àwọn aláṣẹ mọ́.
Àwọn kọ́ ló ń pinnu mọ́, bóyá àwọn ẹlẹ́sìn máa lè ṣe ìjọsìn nínú ilé tí wọ́n yá.
Òfin ilẹ̀ Ukraine ti sọ pé tí àwọn Ẹlẹ́rìí Jèhófà bá ṣáà ti lè fi tó àwọn aláṣẹ létí ṣáájú pé àwọn fẹ́ yá ilé kan táwọn ti máa ṣe ìjọsìn, àwọn aláṣẹ ò lè dí wọn lọ́wọ́.
Ọ̀gbẹ́ni Kobel gbẹnu sọ fún àwọn Ẹlẹ́rìí Jèhófà tó lé ní ẹgbẹ̀rún lọ́nà ogóje [,] tí wọ́n wà lórílẹ̀-èdè Ukraine, ó ní: “Ìpinnu tí Ilé Ìgbìmọ̀ Aṣòfin ṣe yìí ti jẹ́ ká túbọ̀ lómìnira láti máa kóra jọ ní àlàáfíà.
Inú wa dùn pé àwọn aláṣẹ ò ní dí wa lọ́wọ́ mọ́ tá a bá fẹ́ yá ilé tá a ti máa ṣe ìjọsìn."
Wọ́n Dá Ìyá Ọlọ́mọ Sílẹ̀ Lẹ́wọ̀n ní Turkmenistan Bibi Rahmanova pẹ̀lú ọkọ rẹ̀ àti ọmọ rẹ̀ Aago mẹ́jọ alẹ́ ni Bibi Rahmanova kúrò lẹ́wọ̀n ní September , .
Wọ́n ní kó máa lọ, àmọ́ kò tíì bọ́ nínú ẹ̀sùn tí wọ́n fi kàn án.
Láàárọ̀ ọjọ́ yẹn, àwọn adájọ́ Ilé Ẹjọ́ Dashoguz gbọ́ ẹjọ́ kòtẹ́milọ́rùn tó pè.
Bó tiẹ̀ jẹ́ pé wọ́n ní Bibi ṣì jẹ̀bi ẹ̀sùn tí wọ́n fi kàn án, wọ́n fagi lé ẹ̀wọ̀n ọdún mẹ́rin tí wọ́n rán an lọ, wọ́n sì pàṣẹ pé kí wọ́n dá a sílẹ̀ lójú ẹsẹ̀ àmọ́ wọ́n á ṣì máa ṣọ́ ọ títí ọdún mẹ́rin náà á fi pé. * Ohun tó mú káwọn adájọ́ náà dẹ ẹjọ́ Bibi lójú ni pé obìnrin ni, ó tún ní ọmọ ọdún mẹ́rin kan, kò sì sí lákọọ́lẹ̀ pé ó hùwà ọ̀daràn rí.
August  ni ilé ẹjọ́ dá Bibi lẹ́bi ẹ̀sùn èké tí wọ́n lọ́ mọ́ ọn lẹ́sẹ̀ pé “ó lu ọlọ́pàá," ó sì “hùwà ìpátá," àmọ́ ó pe ẹjọ́ kòtẹ́milọ́rùn lẹ́yìn ìgbẹ́jọ́ yẹn.
Ṣáájú ìgbà yẹn, ní July , àwọn ọlọ́pàá dá Bibi àti Vepa ọkọ rẹ̀ dúró níbi táwọn èèyàn ti ń wọ ọkọ̀ ojú irin ní Dashoguz, wọ́n sì gba ẹrù wọn, tí àwọn ìwé ẹ̀sìn wọn wà nínú rẹ̀.
Nígbà tó yá, wọ́n fi Vepa lọ́rùn sílẹ̀.
Àmọ́ wọ́n ti Bibi mọ́lé ní August .
Ṣe ni wọ́n lu Bibi nílùkulù ní ẹ̀wọ̀n tí wọ́n fi sí.
Àlàyé Ṣókí Nípa Ìwà Ìrẹ́jẹ Tó Ń Lọ Lọ́wọ́ ní Turkmenistan Agbẹjọ́rò Bibi, tó wá láti orílẹ̀-èdè míì sọ pé ara ohun tó mú kí wọ́n dá Bibi sílẹ̀, láìretí pé wọ́n á ṣe bẹ́ẹ̀ ni pé kárí ayé làwọn èèyàn ti ń sọ pé ohun tí ìjọba ṣe yẹn ò bójú mu.
Kì í ṣe òun ni Ẹlẹ́rìí Jèhófà tí wọ́n á kọ́kọ́ ṣe irú ẹ̀ sí lórílẹ̀-èdè Turkmenistan.
Wọ́n sábà máa ń tẹ ẹ̀tọ́ ọmọnìyàn àwọn Ẹlẹ́rìí Jèhófà lójú, ìyẹn sì máa ń fìyà jẹ wọ́n gan-an.
Àwọn Ẹlẹ́rìí mẹ́jọ ló wà lẹ́wọ̀n torí pé wọn ò yẹ ìgbàgbọ́ wọn, wọ́n fi àwọn mẹ́fà sẹ́wọ̀n torí ẹ̀rí ọkàn ò jẹ́ kí wọ́n ṣiṣẹ́ ológun, wọ́n sì fi àwọn méjì tó kù sẹ́wọ̀n lórí ọ̀rọ̀ tí wọn ò mọwọ́ mẹsẹ̀.
Ibi tí wọ́n fi wọ́n sí ò dáa rárá, oríṣiríṣi ìyà ni wọ́n sì fi ń jẹ wọ́n.
Ó wúni lórí pé àwọn adájọ́ Ilé Ẹjọ́ Dashoguz ṣe nǹkan kan lórí ọ̀rọ̀ Bibi, àmọ́ wọn ò dẹ́bi fún àwọn tó rẹ́ ẹ jẹ.
Àwọn tó mọyì kí wọ́n máa fọ̀wọ̀ ẹni wọni láwùjọ ń retí pé kí àwọn aláṣẹ orílẹ̀-èdè Turkmenistan fara balẹ̀ wo ohun tó ń lọ lórílẹ̀-èdè náà, kí wọ́n sì tẹ̀ lé ohun tí ìjọba àpapọ̀ sọ kárí ayé lórí ọ̀rọ̀ yìí kí àwọn aráàlú lè lómìnira ẹ̀sìn.
ìpínrọ̀  Ilé ẹjọ́ náà fagi lé ẹ̀wọ̀n ọdún mẹ́rin tí wọ́n rán an lọ, àmọ́ wọ́n á ṣì máa ṣọ́ ọ títí ọdún mẹ́rin náà á fi pé.
Ọdún mẹ́ta nínú mẹ́rin yẹn ni wọ́n á fi máa wò bóyá ó ṣì ń hùwà dáadáa, wọn ò sì ní jẹ́ kó kúrò nílùú tó ń gbé tàbí kó kó lọ sílùú míì láàárín àkókò yìí láìjẹ́ pé ó kọ́kọ́ gbàyè lọ́wọ́ àwọn aláṣẹ.
Wọ́n Ń Dá Ẹjọ́ Tó Ní Ín Ṣe Pẹ̀lú Òmìnira Ẹ̀sìn ní Orílẹ̀-èdè Kyrgyzstan Kyrgyzstan Ilé Ẹjọ́ Gíga Jù Lọ ti orílẹ̀-èdè Kyrgyzstan máa tó gbọ́ ẹjọ́ méjì tó ní ín ṣe pẹ̀lú òmìnira ẹ̀sìn, ìbákẹ́gbẹ́ àti ọ̀rọ̀ sísọ.
February , .
Àwọn Ẹlẹ́rìí Jèhófà pe ẹjọ́ kòtẹ́milọ́rùn torí pé Ìgbìmọ̀ Abẹ́ Ìjọba Tó Ń Rí sí Ọ̀ràn Ẹ̀sìn kọ̀ láti forúkọ àjọ mẹ́rin sílẹ̀ lábẹ́ ẹ̀sìn náà.
Bí wọ́n ṣe kọ̀ láti forúkọ wa sílẹ̀ yìí ta ko òfin tí Ìgbìmọ̀ Aṣòfin gbé kalẹ̀ lórí ọ̀rọ̀ yìí ní September , .
February , .
Agbẹjọ́rò Ìjọba nílùú Osh pe ẹjọ́ kòtẹ́milọ́rùn torí pé ilé ẹjọ́ sọ pé Oksana Koriakina àti ìyá rẹ̀, Nadezhda Sergienko ò jẹ̀bi ẹ̀sùn tí wọ́n fi kàn wọ́n.
Ó ya àwọn Ẹlẹ́rìí Jèhófà lẹ́nu pé Agbẹjọ́rò Àgbà náà gbè sẹ́yìn Agbẹjọ́rò Ìjọba, bó tiẹ̀ jẹ́ pé ẹjọ́ táwọn ilé ẹjọ́ kéékèèké dá fi hàn kedere pé ìjọba fi ẹ̀tọ́ àwọn èèyàn yìí dù wọ́n.
Àjọ Tó Ń Rí sí Ẹ̀tọ́ Ọmọnìyàn Lábẹ́ Ìdarí Ìparapọ̀ Àwọn Orílẹ̀-èdè Rọ Àwọn Aláṣẹ Kazakhstan Pé Kí Wọ́n Wá Nǹkan Ṣe sí Ọ̀rọ̀ Teymur Akhmedov Àjọ Tó Ń Rí sí Ẹ̀tọ́ Ọmọnìyàn lábẹ́ ìdarí Ìparapọ̀ Àwọn Orílẹ̀-èdè ti gbé ìgbésẹ̀ kánmọ́kánmọ́ lórí ìwé kan tí àwọn agbẹjọ́rò kọ ní January , , lórúkọ Teymur Akhmedov.
Ẹni ọdún mọ́kànlélọ́gọ́ta () ni Ọ̀gbẹ́ni Akhmedov, ìlera rẹ̀ ò sì dáa.
Ó ti fẹ́rẹ̀ẹ́ tó ọdún kan tó ti wà látìmọ́lé.
Níwọ̀n ìgbà tó ti jẹ́ pé àwọn ilé ẹjọ́ ní Kazakhstan ò gba ẹjọ́ kòtẹ́milọ́rùn tó pè wọlé, tí wọ́n sì sọ pó jẹ̀bi ẹ̀sùn tí wọ́n fi kàn án pé ó ń ṣèjọsìn tí kò bófin mu, torí ẹ̀ ni Ọ̀gbẹ́ni Akhmedov ṣe yíjú sí Ìgbìmọ̀ yìí pé kí wọ́n ran òun lọ́wọ́.
Nínú ìwé kan tí Ìgbìmọ̀ náà kọ ní January ,  láti fèsì, wọ́n rọ àwọn aláṣẹ Kazakhstan pé kí wọ́n kọ́kọ́ bójú tó ìlera Ọ̀gbẹ́ni Akhmedov ná, kó tiẹ̀ tó di pé àwọn máa ṣèpinnu lórí ọ̀rọ̀ ẹ̀.
Wọ́n rọ àwọn aláṣẹ pé kí wọ́n “má jáfara, kí wọ́n rí i pé [Ọ̀gbẹ́ni Akhmedov] rí ìtọ́jú tó péye gbà, kí wọ́n sì rí i pé ohun tí wọ́n ń ṣe fún un látìmọ́lé bá ohun tó wà nínú [ìwé International Covenant on Civil and Political Rights] àtàwọn ìlànà ìjọba àpapọ̀ kárí ayé mu." Bákan náà, wọ́n sọ fáwọn aláṣẹ pé kí wọ́n “ronú àtidá [a] sílẹ̀ látìmọ́lé torí ìlera ẹ̀, tàbí kí wọ́n jẹ́ kó wà nínú ilé láìní jáde títí Ìgbìmọ̀ náà á fi bójú tó ọ̀rọ̀ ẹ̀." Ohun tí Ìgbìmọ̀ yẹn sọ pé káwọn aláṣẹ kọ́kọ́ bójú tó ìlera Ọ̀gbẹ́ni Akhmedov fi hàn pé ọ̀rọ̀ ìlera rẹ̀ ká àwọn náà lára, ó ṣe tán, Àjọ Tó Ń Rí sí Títini Mọ́lé Láìnídìí lábẹ́ ìdarí Ìparapọ̀ Àwọn Orílẹ̀-èdè náà sọ bẹ́ẹ̀.
Ní October , Àjọ yẹn ṣàyẹ̀wò ìwé tí Ọ̀gbẹ́ni Akhmedov kọ sí wọn, wọ́n sì rí i pé kò sídìí fún un láti wà látìmọ́lé àti pé ó yẹ káwọn aláṣẹ dá a sílẹ̀, kí wọ́n sì sanwó gbà-máà-bínú fún un torí ìyà tí wọ́n fi jẹ́ ẹ́ lọ́nà àìtọ́.
Àmọ́ títí di báyìí, ìjọba orílẹ̀-èdè Kazakhstan ò ṣàtúnṣe ohun tó kù díẹ̀ káàtó tí Àjọ náà sọ pé wọ́n ṣe.
Ọ̀gbẹ́ni Akhmedov ti fẹ́rẹ̀ẹ́ lo ọdún kan nínú ẹ̀wọ̀n ọdún márùn-ún tí dá fún un.
Tẹ̀ ẹ́ Fi ránṣẹ́ Ọ̀RÀN ÒFIN Àjọ Tó Ń Rí sí Ẹ̀tọ́ Ọmọnìyàn Lábẹ́ Ìdarí Ìparapọ̀ Àwọn Orílẹ̀-èdè Rọ Àwọn Aláṣẹ Kazakhstan Pé Kí Wọ́n Wá Nǹkan Ṣe sí Ọ̀rọ̀ Teymur Akhmedov Yorùbá Àjọ Tó Ń Rí sí Ẹ̀tọ́ Ọmọnìyàn Lábẹ́ Ìdarí Ìparapọ̀ Àwọn Orílẹ̀-èdè Rọ Àwọn Aláṣẹ Kazakhstan Pé Kí Wọ́n Wá Nǹkan Ṣe sí Ọ̀rọ̀ Teymur Akhmedov
Ilé Ẹjọ́ Máa Gbọ́ Ẹjọ́ Kòtẹ́milọ́rùn Lórí Bí Ìjọba Orílẹ̀-Èdè Rọ́ṣíà Ṣe Gba Ọ́fíìsì Tó Ń Bójú Tó Iṣẹ́ Àwọn Ẹlẹ́rìí Jèhófà Nílẹ̀ Rọ́ṣíà Ní May , , Ilé Ẹjọ́ Ìlú Saint Petersburg máa gbọ́ ẹjọ́ kòtẹ́milọ́rùn táwọn Ẹlẹ́rìí Jèhófà pè torí ìpinnu tí ilé ẹjọ́ ṣe pé kí ìjọba gbẹ́sẹ̀ lé ọ́fíìsì táwọn Ẹlẹ́rìí Jèhófà ti ń bójú tó iṣẹ́ wọn tẹ́lẹ̀ lórílẹ̀-èdè Rọ́ṣíà.
Bí ìpinnu ẹjọ́ kòtẹ́milọ́rùn yìí kò bá gbe àwọn Ẹlẹ́rìí, Ìjọba lè lò ó láti fi gba ilé náà lọ́wọ́ wọn lẹ́sẹ̀kẹsẹ̀.
Nígbà tí ẹjọ́ náà ń lọ lọ́wọ́ ní Ilé Ẹjọ́ Agbègbè Sestroretskiy, wọ́n gbójú fo ẹ̀rí tó wà nílẹ̀ pé àjọ kan tí kì í ṣe torí owó ni wọ́n fi dá a sílẹ̀, ìyẹn Watch Tower Bible and Tract Society of Pennsylvania (WTPA) tó wà nílẹ̀ Amẹ́ríkà, ló ni ọ́fíìsì náà.
Ó ti pé ọdún mẹ́tàdínlógún () ti ilé yìí ti jẹ́ ti àjọ WTPA, tí àjọ náà sì ń sanwó orí lórí rẹ̀ náà.
Síbẹ̀, ní December , , ilé ẹjọ́ agbègbè náà sọ pé àdéhùn tó wà lórí ilé náà kò bófin mu mọ́.
Bí ìpinnu ilé ẹjọ́ lórí ẹjọ́ kòtẹ́milọ́rùn yìí kò bá gbe àwọn Ẹlẹ́rìí, lẹ́yìn tí wọ́n bá fi gbogbo ẹsẹ̀ òfin tó wà lórílẹ̀-èdè Rọ́ṣíà tọ ọ̀rọ̀ náà, wọ́n máa gbé ẹjọ́ náà lọ síwájú Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù.
Ìgbẹ́jọ́ máa bẹ̀rẹ̀ ní aago mọ́kànlá ààbọ̀ àárọ̀ ní May , , ní Ilé Ẹjọ́ Ìlú Saint Petersburg, ul. Basseynaya, , St. Petersburg, Rọ́ṣíà.
Tẹ̀ ẹ́ Fi ránṣẹ́ Ọ̀RÀN ÒFIN Ilé Ẹjọ́ Máa Gbọ́ Ẹjọ́ Kòtẹ́milọ́rùn Lórí Bí Ìjọba Orílẹ̀-Èdè Rọ́ṣíà Ṣe Gba Ọ́fíìsì Tó Ń Bójú Tó Iṣẹ́ Àwọn Ẹlẹ́rìí Jèhófà Nílẹ̀ Rọ́ṣíà Yorùbá Ilé Ẹjọ́ Máa Gbọ́ Ẹjọ́ Kòtẹ́milọ́rùn Lórí Bí Ìjọba Orílẹ̀-Èdè Rọ́ṣíà Ṣe Gba Ọ́fíìsì Tó Ń Bójú Tó Iṣẹ́ Àwọn Ẹlẹ́rìí Jèhófà Nílẹ̀ Rọ́ṣíà
Ilé Ẹjọ́ Gíga Jù Lọ ní Kazakhstan Fagi Lé Ẹjọ́ Kòtẹ́milọ́rùn Tí Teymur Akhmedov Pè Ní December , , Ilé Ẹjọ́ Gíga Jù Lọ lórílẹ̀-èdè Kazakhstan fagi lé ẹjọ́ kòtẹ́milọ́rùn tí Ọ̀gbẹ́ni Teymur Akhmedov pè lórí bí wọ́n ṣe dá a lẹ́bi láìtọ́ pé ó ń ṣe ìjọsìn tí kò bófin mu.
Ká sòótọ́, ṣe ló kàn ń sọ ohun tó gbà gbọ́ fáwọn míì.
Àtìgbà tí wọ́n ti mú Ọ̀gbẹ́ni Akhmedov ní January ,  ni wọ́n ti fi sí àtìmọ́lé, bẹ́ẹ̀ sì rèé, àwọn ọlọ́pàá ọ̀tẹlẹ̀múyẹ́ ló fi ọgbọ́nkọ́gbọ́n dẹkùn mú un.
Ilé ẹjọ́ kan dá a lẹ́bi lóṣù May, wọ́n sì rán an lọ sẹ́wọ̀n ọdún márùn-ún.
Nígbà tó sì pe ẹjọ́ kòtẹ́milọ́rùn, ilé ẹjọ́ fagi lé e ní June , , wọ́n ní dandan, kó fẹ̀wọ̀n ọdún márùn-ún gbára.
Nígbà tí Ilé Ẹjọ́ Gíga Jù Lọ ń ṣàyẹ̀wò ẹjọ́ ọ̀gbẹ́ni yìí, wọn ò kọbi ara sí ìpinnu tí àjọ UN Working Group on Arbitrary Detention ṣe lẹ́nu àìpẹ́ yìí, ìyẹn Àjọ Tó Ń Rí sí Ọ̀rọ̀ Ìtinimọ́lé Láìnídìí lábẹ́ ìdarí Ìparapọ̀ Orílẹ̀-Èdè.
Àjọ yìí sọ pé ìjọba Kazakhstan jẹ̀bi bí wọ́n ṣe fi Ọ̀gbẹ́ni Akhmedov sí àtìmọ́lé láìnídìí, tí wọ́n sì fi òmìnira ẹ̀sìn tó ní dù ú.
Bó tiẹ̀ jẹ́ pé ìlera Ọ̀gbẹ́ni Akhmedov ò dáa rárá, ó ṣì nígbàgbọ́ tó lágbara àti ìgbẹ́kẹ̀lé nínú Ọlọ́run.
Ọ̀gbẹ́ni Akhmedov mọrírì àwọn tó sapá kí ilé ẹjọ́ lè tètè dá a sílẹ̀, àmọ́ bó tiẹ̀ jẹ́ pé ibi pẹlẹbẹ lọ̀bẹ ń fi lélẹ̀ ṣáá, ó ṣì ń dúpẹ́ pé àwọn ará òun kárí ayé ò dákẹ́ àdúrà pé kí àwọn aláṣẹ tún òun sílẹ̀.
Ṣé Ìjọba Ilẹ̀ South Korea Máa Fàyè Gba Òmìnira Ẹ̀rí Ọkàn?
Ìṣòro ńlá ni Ọ̀gbẹ́ni Seon-hyeok Kim ń dojú kọ báyìí.
Ẹni ọdún méjìdínlọ́gbọ̀n () ni ọkùnrin yìí, ó ti níyàwó, ó sì ti bímọ.
Níbẹ̀rẹ̀ ọdún , ọkùnrin yìí fojú ba ilé ẹjọ́ torí wọ́n fẹ̀sùn kàn án pé ó kọ iṣẹ́ ológun torí pé ẹ̀rí ọkàn rẹ̀ ò jẹ́ kó ṣe é.
Torí pé ohun tó ṣe ò ta ko ìlànà tí ìjọba àpapọ̀ fi lélẹ̀ kárí ayé, Ilé Ẹjọ́ Àgbègbè Gwangju dá a láre.
Irú ẹ̀ fẹ́rẹ̀ẹ́ má ṣẹlẹ̀ rí ní South Korea, torí àìmọye ọdún sẹ́yìn ni wọ́n ti ń dá ẹgbẹẹgbẹ̀rún àwọn tí ẹ̀rí ọkàn ò jẹ́ kí wọ́n ṣiṣẹ́ ológun lẹ́bi, tí wọ́n sì ń tì wọ́n mọ́lé.
Àmọ́, ilé ẹjọ́ kòtẹ́milọ́rùn fagi lé ìdájọ́ tí ilé ẹjọ́ àkọ́kọ́ ṣe lórí ọ̀rọ̀ Ọ̀gbẹ́ni Kim, wọ́n sì rán an lọ sí ẹ̀wọ̀n oṣù méjìdínlógún ().
Ọ̀gbẹ́ni Kim ti wá pe ẹjọ́ kòtẹ́milọ́rùn sí Ilé Ẹjọ́ Gíga Ilẹ̀ South Korea, ó ṣì ń retí ẹjọ́ tí wọ́n máa dá fún un.
Láwọn ọdún àìpẹ́ yìí, àwọn ilé ẹjọ́ ilẹ̀ South Korea tí ò fara mọ́ ìyà tí ìjọba ilẹ̀ náà fi ń jẹ àwọn tí ẹ̀rí ọkàn ò jẹ́ kí wọ́n ṣiṣẹ́ ológun ti ń pọ̀ sí i.
Àwọn adájọ́ kan ti fìgboyà tẹ̀ lé ìlànà tí ìjọba àpapọ̀ fi lọ́lẹ̀ lórí ọ̀rọ̀ yìí kárí ayé, wọ́n ti pe ẹjọ́ kòtẹ́milọ́rùn, àmọ́ ilé ẹjọ́ ti fagi lé ẹjọ́ wọn.
Ilé Ẹjọ́ Fọwọ́ sí Ẹ̀tọ́ Òmìnira Ẹ̀rí Ọkàn May ,  ni adájọ́ Ilé Ẹjọ́ Àgbègbè Gwangju tó ń jẹ́ Chang-seok Choi dá Ọ̀gbẹ́ni Kim láre pé kò ṣiṣẹ́ ológun, torí èrò rẹ̀ ni pé kì í ṣe pé Ọ̀gbẹ́ni Kim ń sá fún ojúṣe rẹ̀ bí ọmọ ilẹ̀ South Korea.
Àmọ́ ó gbà pé ohun tí Ọ̀gbẹ́ni Kim, tó jẹ́ Ẹlẹ́rìí Jèhófà gbà gbọ́ ni ò jẹ́ kó ṣe iṣẹ́ ológun, Ọ̀gbẹ́ni Kim ò sì fẹ́ ṣe ohun tó ta ko ohun tó gbà gbọ́.
Adájọ́ náà rí i pé Ọ̀gbẹ́ni Kim ṣe tán láti ṣe iṣẹ́ àṣesìnlú tí ò bá ti jẹ mọ́ iṣẹ́ ológun. * Nígbà tí Ọ̀gbẹ́ni Choi tó jẹ́ adájọ́ ń dá ẹjọ́, ó tún kíyè sí i pé òmìnira ẹ̀rí ọkàn tí Ọ̀gbẹ́ni Kim ní ló jẹ́ kó kọ iṣẹ́ ológun àti pé “kò yẹ kí wọ́n fi ẹ̀tọ́ òmìnira ẹ̀rí ọkàn táwọn èèyàn ní dù wọ́n lọ́nàkọnà." Adájọ́ yìí ò bẹ̀rù rárá, ó gba Ọ̀gbẹ́ni Kim láyè láti má ṣe ohun tí ẹ̀rí ọkàn rẹ̀ kò fẹ́ ṣe.
Ẹjọ́ tó dá ta ko ẹjọ́ tí àwọn ilé ẹjọ́ orílẹ̀-èdè náà sábà máa ń dá, àmọ́ kò ta ko ìlànà tí ìjọba àpapọ̀ fi lọ́lẹ̀ kárí ayé lórí ọ̀rọ̀ àwọn tí ẹ̀rí ọkàn ò jẹ́ kí wọ́n ṣiṣẹ́ ológun.
“Kò yẹ kí wọ́n fi ẹ̀tọ́ òmìnira ẹ̀rí ọkàn táwọn èèyàn ní dù wọ́n lọ́nàkọnà, ó sì ṣeé ṣe láti má fi ẹ̀tọ́ yìí dù wọ́n láìpa ọ̀rọ̀ ààbò orílẹ̀-èdè lára."—Chang-seok Choi, tó jẹ́ Adájọ́ ní Ilé Ẹjọ́ Àgbègbè Gwangju Àwọn tó lé ní ọgọ́rùn-ún márùn-ún () ló ti kọ̀wé ránṣẹ́ sí Ìgbìmọ̀ Tó Ń Rí sí Ẹ̀tọ́ Ọmọnìyàn lábẹ́ ìdarí Ìparapọ̀ Àwọn Orílẹ̀-èdè, ìyẹn Ìgbìmọ̀ CCPR, wọ́n sì ti ṣe ìpinnu márùn-ún ọ̀tọ̀ọ̀tọ̀ tí wọ́n ti dẹ́bi fún ìjọba South Korea torí pé wọ́n ń fìyà jẹ àwọn tí ẹ̀rí ọkàn ò jẹ́ kí wọ́n ṣiṣẹ́ ológun.
Ìgbìmọ̀ yìí ṣe ìpinnu kan lẹ́nu àìpẹ́ yìí tí wọ́n ti sọ pé ṣe ni ìjọba tó bá fi àwọn tí ẹ̀rí ọkàn ò jẹ́ kí wọ́n ṣiṣẹ́ ológun sẹ́wọ̀n ń tì wọ́n mọ́lé láìnídìí, èyí tó ta ko òfin bó ṣe wà nínú Àpilẹ̀kọ  ti àdéhùn International Covenant on Civil and Political Rights (ICCPR). * Ìgbìmọ̀ CCPR àtàwọn àjọ míì tó wà lábẹ́ ìdarí ìjọba àpapọ̀ ti rọ ìjọba orílẹ̀-èdè South Korea láti ṣe òfin tó fọwọ́ sí i pé káwọn tí ẹ̀rí ọkàn ò jẹ́ kí wọ́n ṣiṣẹ́ ológun máa ṣe iṣẹ́ àṣesìnlú.
Bó tiẹ̀ jẹ́ pé tinútinú ni ìjọba South Korea fọwọ́ sí àdéhùn ICCPR àti Àfikún Ìlànà Àkọ́kọ́ rẹ̀ lọ́dún , wọ́n kọ̀ láti tẹ̀ lé àwọn àdéhùn tí wọ́n ṣe.
Ó Jẹ̀bi àbí Kò Jẹ̀bi?
Agbẹjọ́rò kan rọ ilé ẹjọ́ kòtẹ́milọ́rùn pé kí wọ́n fagi lé ẹjọ́ tí wọ́n dá fún Ọ̀gbẹ́ni Kim tẹ́lẹ̀, ó ní bó ṣe kọ iṣẹ́ ológun yẹn torí ẹ̀rí ọkàn rẹ̀ ò jẹ́ kó ṣe é ń fi ọ̀rọ̀ ààbò orílẹ̀-èdè náà sínú ewu. * Ní November , , ilé ẹjọ́ kòtẹ́milọ́rùn fagi lé ẹjọ́ tí ilé ẹjọ́ àkọ́kọ́ dá, wọ́n sì ní kí Ọ̀gbẹ́ni Kim lọ sí ẹ̀wọ̀n oṣù méjìdínlógún () torí pé ó kọ iṣẹ́ ológun.
ó tiẹ̀ jẹ́ pé ilé ẹjọ́ náà mọ àwọn ohun tí Ìgbìmọ̀ CCPR sọ, wọ́n gbà pé ohun tí àwọn ilé ẹjọ́ ilẹ̀ South Korea bá sọ lórí ọ̀rọ̀ yìí tẹ̀wọ̀n ju ohun tí òfin tí ìjọba àpapọ̀ gbé kalẹ̀ kárí ayé.
Ojú ẹsẹ̀ ni Ọ̀gbẹ́ni Kim pe ẹjọ́ kòtẹ́milọ́rùn sí Ilé Ẹjọ́ Gíga Jù Lọ, ó sì yára kọ̀wé sí Àwùjọ Tó Ń Rí sí Ọ̀rọ̀ Ìtinimọ́lé Láìnídìí lábẹ́ ìdarí Ìparapọ̀ Orílẹ̀-Èdè, ìyẹn UN Working Group on Arbitrary Detention. * Ó ń retí ohun tó máa ti ibi méjèèjì yìí jáde.
Léraléra ni Ilé Ẹjọ́ Gíga Jù Lọ àti Ilé Ẹjọ́ Ìjọba ti ń fi ẹ̀tọ́ táwọn èèyàn ní láti kọ ohun tí ẹ̀rí ọkàn wọn ò gbà láyè dù wọ́n.
Lọ́dún  àti , Ilé Ẹjọ́ Ìjọba rí i pé Òfin tó de Iṣẹ́ Ológun bá òfin orílẹ̀-èdè náà mu.
Ilé Ẹjọ́ Ìjọba tí wá ń tún Òfin tó de Iṣẹ́ Ológun gbé yẹ̀wò lẹ́ẹ̀kẹta kí wọ́n lè mọ̀ bóyá ó bófin mu lóòótọ́, a sì ń retí kí wọ́n ṣèpinnu láìpẹ́.
Látọdún , àwọn ilé ẹjọ́ ilẹ̀ South Korea ti rán àwọn Ẹlẹ́rìí Jèhófà tó lé ní ẹgbẹ̀rún méjìdínlógún (,) lọ sẹ́wọ̀n torí wọ́n kọ̀ láti wọṣẹ́ ológun.
Ṣé Ìjọba Ilẹ̀ South Korea Ṣì Máa Tẹ̀ Lé Ìlànà tí Ìjọba Àpapọ̀ Fi Lélẹ̀ Kárí Ayé?
Tí Ilé Ẹjọ́ Gíga Jù Lọ ò bá gba ẹjọ́ kòtẹ́milọ́rùn tí Ọ̀gbẹ́ni Kim pè wọlé, ojú ẹsẹ̀ ni wọ́n máa rán an lọ sẹ́wọ̀n.
Ọkàn ẹ̀ ò balẹ̀ torí ó mọ̀ pé ẹ̀wọ̀n oṣù méjìdínlógún () tí wọ́n fẹ́ rán òun lọ yìí máa ba ìdílé òun nínú jẹ́, àtijẹ àtimu sì lè wá ṣòro fún wọn.
Ìyàwó ẹ̀ nìkan láá máa gbọ́ bùkátà àwọn ọmọ wọn kéékèèké méjì, táá sì máa bójú tó wọn.
Tó bá ti ẹ̀wọ̀n dé, ẹ̀sùn ọ̀daràn tí wọ́n fi kàn án tó sì wà lákọọ́lẹ̀ máa jẹ́ kó ṣòro fún un láti ríṣẹ́.
Inú àwọn Ẹlẹ́rìí Jèhófà dùn pé ìjọba àwọn orílẹ̀-èdè tó wà kárí ayé ń tẹ̀ lé ìlànà tí ìjọba àpapọ̀ fi lélẹ̀ lórí ọ̀rọ̀ àwọn tí ẹ̀rí ọkàn ò jẹ́ kí wọ́n ṣiṣẹ́ ológun.
Ọ̀gbẹ́ni Seon-hyeok Kim àtàwọn Ẹlẹ́rìí Jèhófà tó wà lórílẹ̀-èdè South Korea ń retí pé káwọn ilé ẹjọ́ orílẹ̀-èdè náà yanjú ọ̀rọ̀ yìí.
Ṣé Ilé Ẹjọ́ Gíga Jù Lọ àti Ilé Ẹjọ́ Ìjọba máa tẹ̀ lé ìlànà tí ìjọba àpapọ̀ fi lélẹ̀ kárí ayé, èyí táwọn méjèèjì ti ṣàdéhùn pé àwọn máa tẹ̀ lé?
Ṣé ìjọba ilẹ̀ South Korea máa gbà pé àwọn ọmọ ilẹ̀ náà lẹ́tọ̀ọ́ láti kọ ohun tí ẹ̀rí ọkàn wọn ò bá gbà láyè?
ìpínrọ̀   Lọ́dún , Ilé Ẹjọ́ Àgbègbè Gwangju dá àwọn Ẹlẹ́rìí mẹ́ta míì láre.
Ilé Ẹjọ́ Àgbègbè Suwon náà dá àwọn Ẹlẹ́rìí méjì láre ẹ̀sùn tí wọ́n fi kàn wọ́n pé wọ́n kọ̀ láti wọṣẹ́ ológun.
ìpínrọ̀   Human Rights Committee, Views, Young-kwan Kim et al.
Republic of Korea, Communication No. /, UN Doc.
CCPR/C//D// (October , ).
ìpínrọ̀   Agbẹjọ́rò náà sọ pé tí ẹ̀rí ọkàn ò bá jẹ́ kí ẹnì kan wọṣẹ́ ológun, ó máa wu ọ̀rọ̀ ààbò orílẹ̀-èdè náà léwu.
Àmọ́ àwọn amòfin míì ò fọwọ́ sí i.
Bí àpẹẹrẹ, Ọ̀gbẹ́ni Gwan-gu Kim tó jẹ́ adájọ́ Ilé Ẹjọ́ Àgbègbè Changwon Masan sọ pé, “Kò sí ẹ̀rí tó fìdí múlẹ̀ tó sì ṣe pàtó tàbí ìsọfúnni tó jẹ́ ká mọ̀ pé tí orílẹ̀-èdè kan bá gba àwọn èèyàn láyè láti máa ṣe iṣẹ́ àṣesìnlú, ó máa wu ọ̀rọ̀ ààbò orílẹ̀-èdè náà léwu." ìpínrọ̀   Tí ẹnì kan bá kọ̀wé sí àwùjọ yìí, wọ́n máa ṣèrànwọ́ kí wọ́n lè gbèjà rẹ̀ tí ẹnikẹ́ni bá fẹ́ mú un, tó sì jẹ́ pé lórí ẹ̀tọ́ ọmọnìyàn tó ní tí òfin ẹ̀tọ́ ọmọnìyàn kárí ayé fọwọ́ sí ni wọ́n ṣe fẹ́ mú un, tí wọ́n á sì tún tì í mọ́lé.
Mọ Púpọ̀ Sí I ÌBÉÈRÈ TÁWỌN ÈÈYÀN MÁA Ń BÉÈRÈ Kí Nìdí Tí Àwọn Ẹlẹ́rìí Jèhófà Kì Í Fi Í Jagun?
Jákèjádò ayé ni wọ́n ti mọ àwa Ẹlẹ́rìí Jèhófà pé a kì í lọ́wọ́ sí ogun.
Kọ́ nípa ìdí tí a kì í fi í lọ́wọ́ sí ogun.
Ọ̀RÀN ẸJỌ́ KÁRÍ AYÉ Wọ́n Fi Àwọn Ẹlẹ́rìí Jèhófà Sẹ́wọ̀n Torí Ohun Tí Wọ́n Gbà Gbọ́​—Ibì Kọ̀ọ̀kan Wọ́n Fi Àwọn Ẹlẹ́rìí Jèhófà Sẹ́wọ̀n Torí Ohun Tí Wọ́n Gbà Gbọ́​—Ibì Kọ̀ọ̀kan Gbogbo àwọn Ẹlẹ́rìí Jèhófà tó wà lẹ́wọ̀n ní June ORÍLẸ̀-ÈDÈ IYE TÓ WÀ LẸ́WỌ̀N Eritrea Ẹ̀rí ọkàn ò gbà wọ́n láyè láti ṣiṣẹ́ ológun Wọ́n ń jọ́sìn Ọlọ́run Wọn ò sọ ohun tó fà á Rọ́ṣíà Ó ń jọ́sìn Ọlọ́run Ẹ̀rí ọkàn ò gbà wọ́n láyè láti ṣiṣẹ́ ológun Wọ́n ń jọ́sìn Ọlọ́run Ẹ̀rí ọkàn ò gbà wọ́n láyè láti ṣiṣẹ́ ológun Àròpọ̀ Àpilẹ̀kọ  nínú àdéhùn International Covenant on Civil and Political Rights sọ pé ara ẹ̀tọ́ ọmọnìyàn ni “ẹ̀tọ́ láti ní èrò tó wuni, láti ṣe ohun tí ẹ̀rí ọkàn ẹni bá gbà láyè àti ẹ̀sìn tó wuni." * Láwọn ilẹ̀ kan, wọ́n máa ń fi àwọn Ẹlẹ́rìí Jèhófà tó bá ṣe ohun tí wọ́n lẹ́tọ̀ọ́ sí yìí sẹ́wọ̀n, wọ́n tiẹ̀ máa ń hùwà ìkà sí wọn.
Géńdé ọkùnrin ni ọ̀pọ̀ lára àwọn tí wọ́n fi sẹ́wọ̀n, torí pé ẹ̀rí ọkàn wọn ò gbà wọ́n láyè láti ṣe iṣẹ́ ológun.
Torí pé àwọn míì sì ń ṣe ohun tí wọ́n gbà gbọ́ ló jẹ́ kí wọ́n fi wọ́n sẹ́wọ̀n.
ìpínrọ̀  Tún wo ìwé United Nations Universal Declaration of Human Rights, Àpilẹ̀kọ, àti European Convention on Human Rights, Àpilẹ̀kọ .
Àwọn Ẹlẹ́rìí Jèhófà Ní Káwọn Aláṣẹ ní Azerbaijan Dá Àwọn tí Wọ́n Tì Mọ́lé Láìṣẹ̀ Sílẹ̀ Ní February , , àwọn aláṣẹ lórílẹ̀-èdè Azerbaijan mú obìnrin méjì tí wọ́n jẹ́ Ẹlẹ́rìí Jèhófà, wọ́n sì tì wọ́n mọ́lé torí pé wọ́n ń sọ ohun tí wọ́n gbà gbọ́ fáwọn míì.
Wọn ò tíì gbọ́ ẹjọ́ wọn, wọ́n ṣì wà látìmọ́lé, àwọn aláṣẹ sì ń fìyà jẹ wọ́n gan-an níbẹ̀, àfi bíi pé ọ̀daràn paraku ni wọ́n.
Gbọ́ bí ẹnì kan tó jẹ́ aṣojú àwọn Ẹlẹ́rìí Jèhófà nílẹ̀ Yúróòpù ṣe ṣàlàyé ohun tójú àwọn obìnrin yìí ń rí.
Máà bínú, ètò tó o fi ń wo fídíò kò ṣiṣẹ́.
Wa Fídíò Yìí Jáde
Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù Sọ Pé Ìjọba Orílẹ̀-èdè Turkey Gbọ́dọ̀ Fọwọ́ Sí I Pé “Ibi Ìjọsìn" Ni Gbọ̀ngàn Ìjọba Ní May , , Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù (ìyẹn ilé ẹjọ́ ECHR) fún àwọn ẹlẹ́sìn kéékèèké tó wà lórílẹ̀-èdè Turkey lómìnira láti ṣe ẹ̀sìn wọn.
Ìdájọ́ tí wọ́n ṣe yìí ló jẹ́ kí wọ́n lè rí nǹkan ṣe sí bí ìjọba orílẹ̀-èdè náà ṣe ń fi òfin tó kan ọ̀rọ̀ ilé kíkọ́ de àwọn Ẹlẹ́rìí Jèhófà, tí wọn ò sì fọwọ́ sí i pé “ibi ìjọsìn" ni àwọn Gbọ̀ngàn Ìjọba àwọn Ẹlẹ́rìí.
Ilé ẹjọ́ ECHR rí i pé òfin tí ìjọba orílẹ̀-èdè Turkey ṣe lórí ọ̀rọ̀ ilé kíkọ́ fọwọ́ sí i pé kí àwọn ilé ńlá jẹ́ “ibi ìjọsìn," àmọ́ òfin yìí ò fàyè gba àwọn ilé tó mọ níwọ̀n tí àwọn ẹlẹ́sìn kéékèèké lè máa lò fún ìjọsìn.
Ìyẹn ti wá mú kí ìjọba máa ká àwọn Ẹlẹ́rìí Jèhófà lọ́wọ́ kò, wọn ò sì jẹ́ kí wọ́n lómìnira láti ṣe ẹ̀sìn wọn.
Bẹ́ẹ̀, ohun tí wọ́n ṣe yìí ta ko Àpilẹ̀kọ  nínú àdéhùn European Convention on Human Rights. * Ilé ẹjọ́ náà sọ pé ṣe ni àwọn aláṣẹ ń fi òfin ilé kíkọ́ tí wọ́n ṣe yìí “fúngun mọ́ àwọn ẹlẹ́sìn kéékèèké, irú bí àwọn Ẹlẹ́rìí Jèhófà.
Wọ́n ń béèrè ohun tó kọjá agbára wọn [kí wọ́n tó lè ṣèjọsìn]." Òfin Ilé Kíkọ́ Ò Fàyè Gba Àwọn Ẹlẹ́sìn Kéékèèké Àwọn Ẹlẹ́rìí Jèhófà ti forúkọ ẹ̀sìn wọn sílẹ̀ lórílẹ̀-èdè Turkey, ó sì ti pẹ́ tí wọ́n ti ń gbìyànjú pé kí àwọn aláṣẹ fọwọ́ sí i pé “ibi ìjọsìn" ni àwọn Gbọ̀ngàn Ìjọba wọn, lábẹ́ òfin ilé kíkọ́ tí ìjọba ṣe.
Àmọ́ léraléra ni àwọn aláṣẹ orílẹ̀-èdè náà kọ̀ láti fọwọ́ sí i pé “ibi ìjọsìn" ni Gbọ̀ngàn Ìjọba àwọn Ẹlẹ́rìí Jèhófà.
Àwọn aláṣẹ tí wá ń halẹ̀ mọ́ àwọn Ẹlẹ́rìí Jèhófà léraléra pé gbogbo Gbọ̀ngàn Ìjọba wọn márùndínlọ́gbọ̀n () tó wà lórílẹ̀-èdè Turkey làwọn máa tì pa, tí wọ́n á sì gbẹ́sẹ̀ lé e torí pé òfin ilé kíkọ́ ò ka àwọn ilé náà sí “ibi ìjọsìn." Láti August , àìmọye ìgbà ni àwọn aláṣẹ ti ti àwọn Gbọ̀ngàn Ìjọba tó wà nílùú Mersin àti Akçay pa.
Lágbègbè Karşıyaka nílùú İzmir, àwọn aláṣẹ kọ̀ láti fọwọ́ sí i pé káwọn Ẹlẹ́rìí Jèhófà máa lo Gbọ̀ngàn Ìjọba tó wà níbẹ̀ bí ibi ìjọsìn.
Títì tí àwọn aláṣẹ ti àwọn Gbọ̀ngàn Ìjọba tó wà nílùú Mersin àti Akçay pa ló bí ẹjọ́ tí ilé ẹjọ́ ECHR dá ní May .
Ṣáájú ọdún , àwọn tó bá fẹ́ kọ́ mọ́ṣáláṣí ni òfin ilé kíkọ́ tí ìjọba orílẹ̀-èdè Turkey ṣe nípa ọ̀rọ̀ ibi ìjọsìn kàn.
Lásìkò yẹn, àwọn aláṣẹ ìlú ò dí àwọn Ẹlẹ́rìí lọ́wọ́ láti pà dé nílé ara wọn.
Àmọ́ lọ́dún , ìjọba orílẹ̀-èdè Turkey ṣàtúnṣe sí Òfin Ilé Kíkọ́ No. , kó lè bá ìlànà tí ìjọba ilẹ̀ Yúróòpù fi lọ́lẹ̀ mu lórí ọ̀rọ̀ ẹ̀tanú àti òmìnira ẹ̀sìn.
Ara àwọn àtúnṣe tí wọ́n ṣe sí òfin náà ni pé wọ́n yọ ọ̀rọ̀ náà, “mọ́ṣáláṣí" kúrò, wọ́n sì fi “ibi ìjọsìn" rọ́pò rẹ̀.
Wọ́n tún sọ níbẹ̀ pé kí àwọn aláṣẹ ìlú máa rí i pé ilẹ̀ wà táwọn ẹlẹ́sìn á fi kọ́ ibi ìjọsìn.
Òótọ́ ibẹ̀ ni pé àwọn àtúnṣe tí wọ́n ṣe sí òfin yìí yẹ kó gba àwọn ẹlẹ́sìn kéékèèké láyè láti ní ibi ìjọsìn tàbí kí wọ́n kọ́ ọ.
Àmọ́ ọ̀pọ̀ nǹkan míì ni wọ́n ti lọ́ mọ́ òfin yìí.
Bí àpẹẹrẹ, wọ́n kọ ọ́ sínú òfin náà bí ilé tó bá máa jẹ́ ibi ìjọsìn ṣe gbọ́dọ̀ fẹ̀ tó, pé ó gbọ́dọ̀ gba ọ̀pọ̀ rẹpẹtẹ àwọn olùjọ́sìn àti pé kí wọ́n kọ́ ọ bí ilé táwọn Mùsùlùmí máa ń lò fún ìjọsìn.
Bí Ìjọba Ṣe Ń Rin Kinkin Mọ́ Òfin Ò Jẹ́ Káwọn Ẹlẹ́sìn Lẹ́tọ̀ọ́ Láti Ní “Ibi Ìjọsìn" Yàtọ̀ síyẹn, àwọn aláṣẹ ìlú ò fún àwọn ẹlẹ́sìn kéékèèké ní ilẹ̀ tí wọ́n lè fi kọ́ ibi ìjọsìn tí ò tóbi.
Táwọn Ẹlẹ́rìí Jèhófà bá sì kọ̀wé sí wọn pé kí wọ́n bá wọn wá nǹkan ṣe sí i, ṣe ni wọ́n máa ń wọ́gi lé e.
Bẹ́ẹ̀ làwọn Ẹlẹ́rìí náà ń kọ̀wé pe ẹjọ́ kòtẹ́milọ́rùn sí àwọn ilé ẹjọ́ gíga àtàwọn aláṣẹ orílẹ̀-èdè náà.
Àmọ́ ibi pẹlẹbẹ lọ̀bẹ ń fi lélẹ̀, ṣe ni wọ́n máa ń rin kinkin mọ́ òfin, wọ́n sì kọ̀ láti fọwọ́ sí i pé “ibi ìjọsìn" ni Gbọ̀ngàn Ìjọba àwọn Ẹlẹ́rìí Jèhófà.
Àwọn aláṣẹ ìlú Mersin àti Akçay rin kinkin mọ́ òfin tí ìjọba ṣẹ̀ṣẹ̀ ṣe yìí, wọ́n sì ti àwọn Gbọ̀ngàn Ìjọba tó wà níbẹ̀ pa torí wọn ò sí lára ibi tí wọ́n fọwọ́ sí pé ó jẹ́ “ibi ìjọsìn." Nígbà táwọn Ẹlẹ́rìí Jèhófà ní kí wọ́n fún àwọn níbòmíì táwọn ti lè máa jọ́sìn, àwọn aláṣẹ sọ fún wọn pé kò síbi tí òfin fọwọ́ sí tí wọ́n ti lè ṣe irú nǹkan bẹ́ẹ̀.
Jákèjádò orílẹ̀-èdè Turkey ni nǹkan ti há báyìí.
Ìjọba ò fọwọ́ sí ibi táwọn Ẹlẹ́rìí Jèhófà àtàwọn ẹlẹ́sìn kéékèèké míì ń lò fún ìjọsìn.
Lọ́wọ́lọ́wọ́, ìgbà mẹ́rìndínláàádọ́ta () làwọn aláṣẹ ní àwọn àgbègbè mẹ́tàdínlọ́gbọ̀n () lórílẹ̀-èdè Turkey ti kọ̀ láti jẹ́ kí àwọn Ẹlẹ́rìí Jèhófà ni ibi tí òfin fọwọ́ sí láti máa jọ́sìn.
Bákan náà, àwọn ilé ìjọsìn tí ìjọba fọwọ́ sí kì í sanwó orí, owó iná àti owó omi, àmọ́ àwọn ìjọ Ẹlẹ́rìí Jèhófà máa ń san àwọn owó yìí torí pé òfin ò fọwọ́ sí ibi tí wọ́n ti ń jọ́sìn.
Àwọn Ẹlẹ́rìí Kọ̀wé Pe Ẹjọ́ Kòtẹ́milọ́rùn sí Ilé Ẹjọ́ ECHR Kí Wọ́n Lè Gbà Wọ́n Sílẹ̀ Àwọn Ẹlẹ́rìí Jèhófà ti ṣe gbogbo ohun tí wọ́n lè ṣe lórí ọ̀rọ̀ yìí, àmọ́ nígbà tí kò lójú, wọ́n kọ̀wé pe ẹjọ́ kòtẹ́milọ́rùn sí ilé ẹjọ́ ECHR.
Látìgbà táwọn Ẹlẹ́rìí Jèhófà ti ń sapá kí ìjọba lè gba wọ́n láyè láti máa lo àwọn Gbọ̀ngàn Ìjọba wọn fún ìjọsìn, Ilé Ìgbìmọ̀ Aṣòfin orílẹ̀-èdè Turkey, ìyẹn ilé ẹjọ́ tó ga jù nílẹ̀ náà, kò fọwọ́ sí i rí.
Ilé ẹjọ́ kan tiẹ̀ dá àwọn Ẹlẹ́rìí láre lórí ọ̀rọ̀ yìí, àmọ́ Ilé Ìgbìmọ̀ Aṣòfin wọ́gi lé e.
Ìyẹn wá mú káwọn Ẹlẹ́rìí Jèhófà kọ̀wé sí ilé ẹjọ́ ECHR lọ́dún  àti , wọ́n ní kí Ilé Ẹjọ́ náà wò ó bóyá ìjọba orílẹ̀-èdè Turkey ti ṣe ohun tó ta ko àdéhùn European Convention on Human Rights.
Ohun tí ilé ẹjọ́ ECHR sì ti sọ tẹ́lẹ̀ lórí ọ̀rọ̀ tó jọ èyí náà ni wọ́n gùn lé, wọ́n sọ pé ó yẹ kí òfin ilẹ̀ fàyè gba àwọn ẹlẹ́sìn kéékèèké láti ní ibi ìjọsìn.
Ilé ẹjọ́ ECHR kíyè sí i pé “agbára káká ni àwọn ẹlẹ́sìn kékeré bíi tàwọn Ẹlẹ́rìí Jèhófà á fi lè ṣe ohun tí òfin tó bí ẹjọ́ yìí ní kí wọ́n ṣe kí wọ́n tó lè ní ibi tó yẹ tí wọ́n á ti máa jọ́sìn." Ilé ẹjọ́ náà wá sọ pé: “Àwọn ilé ẹjọ́ orílẹ̀-èdè Turkey ò ro tàwọn ẹlẹ́sìn kéékèèké mọ́ tiwọn. . . .
Níwọ̀n ìgbà tó jẹ́ pé àwọn Ẹlẹ́rìí Jèhófà ò pọ̀, kì í ṣe ilé ńlá kan ni wọ́n nílò.
Tí wọ́n bá ti ní ilé kan tó mọ níwọ̀n, tí wọ́n á ti máa pà dé láti jọ́sìn, kí wọ́n sì máa kọ́ni lóhun tí wọ́n gbà gbọ́, ìyẹn ti tó." Ẹjọ́ tí ilé ẹjọ́ náà dá jẹ́ kó ṣe kedere pé ìjọba orílẹ̀-èdè Turkey ń ṣèdíwọ́ fún ìjọsìn àwọn Ẹlẹ́rìí Jèhófà torí pé wọn ò fọwọ́ sí i pé “ibi ìjọsìn" ni Gbọ̀ngàn Ìjọba àwọn Ẹlẹ́rìí.
Ọ̀gbẹ́ni Ahmet Yorulmaz tó jẹ́ ààrẹ fún àjọ tó ṣojú àwa Ẹlẹ́rìí Jèhófà nílé ẹjọ́, ìyẹn Association in Support of Jehovah’s Witnesses in Turkey sọ pé: “Inú wa dùn gan-an sí ẹjọ́ tí ilé ẹjọ́ ECHR dá yìí.
Ohun tá a wá ń retí báyìí ni pé kí ìjọba orílẹ̀-èdè Turkey fọwọ́ sí i pé ká máa jọ́sìn nínú àwọn Gbọ̀ngàn Ìjọba tá a ti ní, kí wọ́n sì pàṣẹ fáwọn aláṣẹ ìlú pé kí wọ́n má fi òfin ilé kíkọ́ dè wá mọ́, ká bàa lè ní àwọn ilé ìjọsìn tuntun lọ́jọ́ iwájú.
Tí ìjọba orílẹ̀-èdè Turkey bá lè ṣe ohun tí ilé ẹjọ́ ECHR ní kí wọ́n ṣe yìí, a jẹ́ pé wọ́n tún ti ṣe ohun tó máa jẹ́ káwọn aráàlú túbọ̀ lómìnira ẹ̀sìn nìyẹn." Ṣé Ìjọba Orílẹ̀-èdè Turkey Máa Fòpin sí Ẹ̀tanú Ẹ̀sìn?
Látọdún mẹ́wàá sẹ́yìn ni ìṣòro táwọn Ẹlẹ́rìí Jèhófà ń ní lábẹ́ òfin lórílẹ̀-èdè Turkey ti ń lójú díẹ̀díẹ̀.
Ó ti lé ní àádọ́rin () ọdún táwọn aláṣẹ orílẹ̀-èdè Turkey ti ń kọ̀ láti forúkọ àwọn Ẹlẹ́rìí Jèhófà sílẹ̀ lábẹ́ òfin.
Àmọ́ lọ́dún , wọ́n gbà láti ṣe bẹ́ẹ̀. * Inú àwọn Ẹlẹ́rìí Jèhófà dùn pé ìjọba orílẹ̀-èdè Turkey ti gbé ìgbésẹ̀ láti rí i pé àwọn aráàlú lómìnira láti ṣe ẹ̀sìn wọn.
Wọ́n ń retí pé kí ẹjọ́ tí ilé ẹjọ́ ECHR ṣẹ̀ṣẹ̀ dá yìí mú kí ìjọba orílẹ̀-èdè Turkey gba àwọn èèyàn láyè láti máa ṣe ẹ̀sìn wọn, torí Òfin Orílẹ̀-èdè Turkey àti òfin ìjọba àpapọ̀ náà fọwọ́ sí i pé káwọn èèyàn lómìnira ẹ̀sìn.
Àwọn Ẹlẹ́rìí Jèhófà ń wọ̀nà fún ìgbà tí ìjọba orílẹ̀-èdè Turkey máa ṣe ohun tí ilé ẹjọ́ ECHR sọ, tí wọ́n á fọwọ́ sí i pé “ibi ìjọsìn" ni àwọn Gbọ̀ngàn Ìjọba márùndínlọ́gbọ̀n () tí wọ́n ti ní, tí wọ́n á sì jẹ́ kí wọ́n ní àwọn ilé ìjọsìn míì tó bá yá.
Ilé Ìgbìmọ̀ Aṣòfin Ilẹ̀ Yúróòpù Jábọ̀ Nípa Orílẹ̀-èdè Turkey Lọ́dún Ẹjọ́ tí ilé ẹjọ́ ECHR ṣẹ̀ṣẹ̀ dá yìí bá ohun tí Ilé Ìgbìmọ̀ Aṣòfin Ilẹ̀ Yúróòpù jábọ̀ nípa orílẹ̀-èdè Turkey ní  * mu, èyí tó dá lórí bó ṣe yẹ kí wọ́n jẹ́ káwọn ẹlẹ́sìn kéékèèké lómìnira lórílẹ̀-èdè Turkey.
Nínú ìròyìn náà, wọ́n tẹnu mọ́ “ìdí tó fi yẹ kí wọ́n ṣàtúnṣe sí òfin wọn, kí wọ́n máa ṣe ohun tó bá àwọn ẹjọ́ [tí ilé ẹjọ́ ECHR] dá mu, kí wọ́n sì máa ṣe ohun tí ò ta ko Àdéhùn Àjọṣe ti Ilẹ̀ Yúróòpù àtàwọn ìlànà tí Àwùjọ Àwọn Orílẹ̀-Èdè Ilẹ̀ Yúróòpù fi lọ́lẹ̀." Wọ́n tún fi kún un pé ó yẹ kí orílẹ̀-èdè Turkey máa fi sọ́kàn pé “àwọn ẹlẹ́sìn àtàwọn iléeṣẹ́ lẹ́tọ̀ọ́ lábẹ́ òfin, ẹ̀tọ́ sì wà láti ní ibi ìjọsìn lábẹ́ òfin." ìpínrọ̀   Ọ̀rọ̀ nípa “òmìnira èrò, ẹ̀rí ọkàn àti òmìnira ẹ̀sìn" ni Àpilẹ̀kọ  dá lé.
Ìjọba Ní Kí Ẹ̀ka Ọ́fíìsì Àwọn Ẹlẹ́rìí Jèhófà Lórílẹ̀-èdè Kazakhstan Dáwọ́ Iṣẹ́ Dúró Ní June , , ilé ẹjọ́ kan nílùú Almaty lórílẹ̀-èdè Kazakhstan bu owó ìtanràn lé Ẹ̀ka Ọ́fíìsì Àwọn Ẹlẹ́rìí Jèhófà ní Kazakhstan, wọ́n sì ní kí wọ́n dáwọ́ gbogbo iṣẹ́ tí wọ́n ń ṣe níbẹ̀ dúró fún oṣù mẹ́ta.
Ohun tó mú kí ilé ẹjọ́ ṣèpinnu yìí ni àyẹ̀wò kan táwọn aláṣẹ lọ ṣe sí ẹ̀ka ọ́fíìsì náà.
Wọ́n sọ pé ó yẹ kí wọ́n ṣì ní kámẹ́rà mẹ́ta sí i yàtọ̀ sí kámẹ́rà mẹ́ẹ̀ẹ́dọ́gbọ̀n [] tí wọ́n ti ní tẹ́lẹ̀, tó ń gbé ohun tó ń lọ láyìíká.
Wọ́n ní ìyẹn ló bá òfin tí ìjọba ṣe mu lórí ọ̀rọ̀ bó ṣe yẹ kí àwọn ibi tí èrò púpọ̀ máa ń lọ rí.
Kẹ́ ẹ sì máa wò ó o, ní February , , àwọn aláṣẹ rí àwòrán bí Ẹ̀ka Ọ́fíìsì náà ṣe rí, pẹ̀lú gbogbo ibi tí wọ́n fi kámẹ́rà sí níbẹ̀, wọ́n sì ti fọwọ́ sí i.
Níwọ̀n ìgbà táwọn aláṣẹ ti fọwọ́ sí i, ohun tí wọ́n ń sọ ni pé ohun táwọn Ẹlẹ́rìí ṣe sí Ẹ̀ka Ọ́fíìsì náà bá òfin tí ìjọba ṣe mu.
Polat Bekzhan, tó jẹ́ alága Ẹ̀ka Ọ́fíìsì náà, sọ pé: “Ìyà tí wọ́n fi ń jẹ wá yìí, ìyẹn bí wọ́n ṣe ní kí Ẹ̀ka Ọ́fíìsì wa dáwọ́ iṣẹ́ dúró, ti pọ̀ ju ẹ̀sùn tí wọ́n fi kàn wá lọ.
A máa pe ẹjọ́ kòtẹ́milọ́rùn, torí ó jọ pé ẹ̀tanú ẹ̀sìn ló mú kí wọ́n ṣohun tí wọ́n ṣe yìí." Àwọn Aláṣẹ Ń Ṣèdíwọ́ fún Iṣẹ́ tí Ẹ̀ka Ọ́fíìsì Náà Ń Ṣe Àwọn agbófinró lórílẹ̀-èdè Kazakhstan ń fi ojú àwọn Ẹlẹ́rìí Jèhófà rí màbo, kódà wọn ò mú un ní kékeré rárá.
Kí Adájọ́ N. M. Pakirdinov, tó wá láti ilé ẹjọ́ Specialized Interdistrict Administrative Court, tó dájọ́ ní June , àwọn aláṣẹ ya lọ sí Ẹ̀ka Ọ́fíìsì náà ní May , wọ́n láwọn fẹ́ ṣàyẹ̀wò ààbò ibẹ̀.
Ojúmọmọ ni wọ́n wá síbẹ̀.
Àwọn Ẹ̀ṣọ́ Aláàbò Ìjọba (tí wọ́n ń pè ní ọlọ́pàá KGB tẹ́lẹ̀) ló wá ṣe àyẹ̀wò ọ̀hún, wọ́n kó ọlọ́pàá tó lé ní ọgbọ̀n [] dání, títí kan àwọn ọlọ́pàá SWAT tí wọn bo ojú, tí wọ́n sì gbé ẹ̀rọ arọ̀jò ọta wá.
Wọ́n sọ pé ìjọba ló fún àwọn láṣẹ láti máa yẹ àwọn ibi tí èrò púpọ̀ máa ń lọ wò kó tó dìgbà ìpàtẹ tó máa wáyé lọ́dún , kí ẹ̀mí àwọn èèyàn má bàa sí nínú ewu.
June  ni ìpàtẹ náà bẹ̀rẹ̀ nílùú Astana, tó jẹ́ olú ìlú Kazakhstan.
May , , tí àwọn agbófinró ya wá sí Ẹ̀ka Ọ́fíìsì náà Ní June -, , àwọn Ẹlẹ́rìí Jèhófà ṣe àkànṣe ìpàdé àgbègbè ọlọ́jọ́ mẹ́ta.
Àwọn àlejò wá láti orílẹ̀-èdè Amẹ́ríkà, ilẹ̀ Yúróòpù, orílẹ̀-èdè Ukraine, Jọ́jíà, Kyrgyzstan àtàwọn orílẹ̀-èdè míì.
Kó tó dìgbà àpéjọ àgbègbè náà, àwọn Ẹlẹ́rìí Jèhófà ti gba ibi tí wọ́n máa lò, àmọ́ ṣe làwọn aláṣẹ lọ da ìṣètò wọn rú, bó ṣe di pé wọn ò ríbi tí wọ́n á ti ṣe àpéjọ náà nìyẹn.
Inú Ẹ̀ka Ọ́fíìsì náà ni wọ́n ti wá pa dà ṣe é, ẹgbẹ̀rún kan ààbọ̀ [,] àwọn aṣojú ló kóra jọ síbẹ̀ pẹ̀lú àwọn Ẹlẹ́rìí Jèhófà míì tó wà nílùú yẹn.
June , , tí àwọn ọlọ́pàá dá àwọn àlejò láti orílẹ̀-èdè míì tí wọ́n ń lọ sí àpéjọ àgbègbè dúró Lọ́jọ́ àkọ́kọ́ tí wọ́n ṣe àpéjọ náà, bọ́ọ̀sì mọ́kànlá [] tí nǹkan bí ọgọ́rùn-ún márùn-ún [] àwọn tó wá láti orílẹ̀-èdè míì kún inú rẹ̀ làwọn ọlọ́pàá dá dúró ní òtẹ́ẹ̀lì ibi tí wọ́n dé sí.
Wákàtí méjì ni wọ́n fi dá wọn dúró, wọ́n láwọn fẹ́ wò ó bóyá ìwé àwọn awakọ̀ pé.
Nígbà tó tún di ọjọ́ tó tẹ̀ lé e, ogún [] bọ́ọ̀sì tí ọgọ́rùn-ún mẹ́sàn-án [] àwọn tó wá láti orílẹ̀-èdè míì kún nínú rẹ̀ làwọn ọlọ́pàá tún dá dúró ní òtẹ́ẹ̀lì ibi tí wọ́n dé sí.
Lọ́tẹ̀ yìí, wákàtí mẹ́ta ni wọ́n fi dá wọn dúró, wọ́n láwọn tún fẹ́ wò ó bóyá ìwé àwọn awakọ̀ pé.
Ẹ̀ka Ọ́fíìsì náà kọ̀wé sí Ọ́fíìsì Agbẹjọ́rò nílùú Almaty láti fẹjọ́ sùn.
Bó tiẹ̀ jẹ́ pé wọn ò fún àwọn Ẹlẹ́rìí lésì, àwọn ọlọ́pàá ò yọ wọ́n lẹ́nu ní ọjọ́ kẹta àpéjọ àgbègbè náà.
Àmọ́ kò ju ọjọ́ mẹ́rin tí wọ́n ṣe àpéjọ àgbègbè náà tí ilé ẹjọ́ ìlú Almaty fi sọ pé kí Ẹ̀ka ọ́fíìsì náà dáwọ́ iṣẹ́ tí wọ́n ń ṣe dúró.
Wọ́n Ń Fi Òfin Dáná Wàhálà Láti December , ìjọba orílẹ̀-èdè Kazakhstan ti túbọ̀ ń fúngun mọ́ àwọn Ẹlẹ́rìí Jèhófà tó wà káàkiri orílẹ̀-èdè náà, wọn ò jẹ́ kí wọ́n lómìnira ẹ̀sìn.
Àwọn Ẹlẹ́rìí Jèhófà tó lé ní ọgọ́ta [] ni ìjọba ti bu owó ìtanràn gọbọi lé, wọ́n sọ pé wọ́n ń “ṣiṣẹ́ míṣọ́nnárì" láì forúkọ sílẹ̀ lábẹ́ òfin.
Ní January , àwọn aláṣẹ orílẹ̀-èdè Kazakhstan pe àwọn Ẹlẹ́rìí Jèhófà lẹ́jọ́ lẹ́ẹ̀mejì, wọ́n fẹ̀sùn ọ̀daràn kàn wọ́n torí pé wọ́n ń sọ ohun tí wọ́n gbà gbọ́.
Nígbà tó di May, ilé ẹjọ́ dá Teymur Akhmedov lẹ́bi torí pé ó ń ṣe ẹ̀sìn rẹ̀, ó ń ṣẹ̀wọ̀n ọdún márùn-ún lọ́wọ́ báyìí.
Yàtọ̀ sí ẹjọ́ Ọ̀gbẹ́ni Akhmedov, àwọn ọlọ́pàá ń ṣèwádìí lórí ọ̀rọ̀ Ẹlẹ́rìí Jèhófà kan, wọ́n sọ pé ó ń mú káwọn èèyàn kórìíra àwọn ẹ̀sìn míì torí pé ó fún wọn ní ìwé ẹ̀sìn tí àwọn aláṣẹ ilẹ̀ Rọ́ṣíà ti fòfin dè pé ó jẹ́ ti àwọn “agbawèrèmẹ́sìn." Ṣé Ohun tí Ìjọba Ń Ṣe fún Àwọn Ẹlẹ́rìí Jèhófà ní Rọ́ṣíà ni Ìjọba Orílẹ̀-èdè Kazakhstan Náà Máa Ṣe?
Léraléra ni àwọn Ẹlẹ́rìí Jèhófà ti ń ṣèpàdé pẹ̀lú Ìgbìmọ̀ Tó Ń Rí sí Ọ̀rọ̀ Ẹ̀sìn kí wọ́n lè jọ sọ̀rọ̀ lórí ẹ̀tọ́ tí wọ́n ní láti jọ́sìn, àmọ́ kò fi bẹ́ẹ̀ sèso rere.
Ṣùgbọ́n Ọ́fíìsì Agbẹjọ́rò Àgbà gbé ìgbésẹ̀ kan, wọ́n mú kí Ilé Ẹjọ́ Gíga Jù Lọ ní Kazakhstan gbọ́ ẹjọ́ Ẹlẹ́rìí Jèhófà kan tó ń jẹ́ Andrey Korolyov, tí wọ́n dá lẹ́bi torí pé ó ń sọ ohun tó gbà gbọ́ fáwọn èèyàn.
Ní June , , Ilé Ẹjọ́ náà dá Ọ̀gbẹ́ni Korolyov láre, wọ́n sọ pé òmìnira ẹ̀sìn tó ní ti fún un lẹ́tọ̀ọ́ láti máa sọ ohun tó gbà gbọ́ fáwọn èèyàn láìfa wàhálà.
Agbẹjọ́rò Àgbà fi àwọn Ẹlẹ́rìí Jèhófà lọ́kàn balẹ̀ pé àwọn máa rí i pé àwọn èèyàn wọn yòókù rí irú ìdájọ́ tó tọ́ yìí gbà, àmọ́ látìgbà yẹn, àwọn ilé ẹjọ́ kéékèèké tó ń gbọ́ ẹjọ́ wọn ò gbà láti ṣe ohun tí Ilé Ẹjọ́ Gíga Jù Lọ ṣe, wọ́n sì tún ti dá àwọn Ẹlẹ́rìí lẹ́bi pé wọ́n ń “ṣiṣẹ́ míṣọ́nnárì láì forúkọ sílẹ̀ lábẹ́ òfin." Gregory Allen, tó jẹ́ Igbá Kejì Agbẹjọ́rò Àwọn Ẹlẹ́rìí Jèhófà sọ pé: “Ó ká wa lára gan-an pé ohun táwọn aláṣẹ ṣe ní Rọ́ṣíà làwọn ti Kazakhstan náà ń ṣe, bí wọ́n ṣe ń fi ẹ̀sùn tí kò lẹ́sẹ̀ ńlẹ̀ kan àwọn Ẹlẹ́rìí, tí wọn ò sì jẹ́ kí wọ́n lómìnira ẹ̀sìn, bẹ́ẹ̀, ìjọba àpapọ̀ lágbàáyé fọwọ́ sí i pé wọ́n lómìnira ẹ̀sìn.
Àfàìmọ̀ kó má lọ jẹ́ pé ohun tí ilé ẹjọ́ sọ ní June , pé kí Ẹ̀ka Ọ́fíìsì náà dáwọ́ iṣẹ́ dúró, máa le ju bá a ṣe rò lọ.
À ń retí pé kí wọ́n bá wa tún ẹjọ́ yìí dá bó ṣe tọ́, kí ohunkóhun má ṣèdíwọ́ fún wa." Kárí ayé ló ti ń ká àwọn Ẹlẹ́rìí Jèhófà lára pé ibi tọ́rọ̀ ń lọ yìí, pẹ̀lú ìgbésẹ̀ táwọn aláṣẹ ń gbé lẹ́nu àìpẹ́ yìí, àfàìmọ̀ kí wọ́n má fòfin de àwọn Ẹlẹ́rìí Jèhófà tó wà ní Kazakhstan, bí ohun tó ṣẹlẹ̀ sáwọn Ẹlẹ́rìí Jèhófà ní Rọ́ṣíà.
Ilé Ẹjọ́ Ní Rọ́ṣíà Fẹ́ Kí Wọ́n Gbẹ́sẹ̀ Lé Ẹ̀ka Ọ́fíìsì Àwa Ẹlẹ́rìí Ní Rọ́ṣíà Ní December , , ilé ẹjọ́ Sestroretskiy District Court wọ́gi lé àdéhùn ọlọ́jọ́ pípẹ́ tó fún àwọn Ẹlẹ́rìí Jèhófà láṣẹ láti lo Ẹ̀ka Ọ́fíìsì wa lórílẹ̀-èdè Rọ́ṣíà.
Tó bá jẹ́ pá bákan náà lọ̀rọ̀ rí lẹ́yìn tá a bá pe ẹjọ́ kòtẹ́milọ́rùn, a jẹ́ pé òfin gba ìjọba Rọ́ṣíà láyè láti gbẹ́sẹ̀ lé àwọn ilé tó wà ní Solnechnoye, nítòsí ìlú St.
Petersburg.
Ọdún mẹ́tàdínlógún [] sẹ́yìn ni ilé náà di ti àjọ kan tó forúkọ sílẹ̀ lábẹ́ ìjọba Orílẹ̀-Èdè Amẹ́ríkà, ìyẹn àjọ Watch Tower Bible and Tract Society of Pennsylvania (WTPA), wọ́n sì fìdí àdéhùn náà múlẹ̀ lábẹ́ òfin, ìjọba Rọ́ṣíà náà sì mọ̀ bẹ́ẹ̀.
WTPA ní kí ẹ̀ka ọ́fíìsì tó wà ní Rọ́ṣíà máa lo ilé náà láti darí iṣẹ́ ìwàásù àwa Ẹlẹ́rìí Jèhófà ní orílẹ̀-èdè yẹn, wọ́n sì ń san owó orí tó yẹ kí wọ́n san.
Torí ìpinnu tí Ilé Ẹjọ́ Gíga Jù Lọ ṣe ní April , , pé àwọn fòfin de àwọn àjọ tí àwa Ẹlẹ́rìí ń lò àtí pé wọ́n fòfin de iṣẹ́ wa àti àwọn ilé wa, agbẹjọ́rò fún ìjọba sọ pé àdéhùn ọlọ́dún mẹ́tàdínlógún [] tó wà láàárín àjọ WTPA àti ìjọba ò lẹ́sẹ̀ nílẹ̀ mọ́.
Bẹ́ẹ̀ sì rèé, òfin sọ pé tí iye ọdún kan pàtó ba ti kọjá, ẹnikẹ́ni kò gbọdọ̀ yí irú àdéhùn yìí pa dà.
Tipẹ́tipẹ́ sì ni iye ọdún yìí ti kọjá fún àdéhùn tí agbẹjọ́ro ní kí wọ́n yí pa da yìí.
Lẹ́yìn wákàtí mẹ́rin tá a fi fi àwọn ẹ̀rí tó lẹ́sẹ̀ nílẹ̀ han ilé ẹjọ́ pé àdéhùn náà ṣì lẹ́sẹ̀ nílẹ̀, ó sì bófin mu, Bogdanova tó jẹ́ adájọ́ ṣe ìdájọ́ tó bá ohun tí agbẹjọ́rò fún ìjọba fẹ́ mu.
A ò ní ju ọgbọ̀n [] ọjọ́ láti pe ẹjọ́ kòtẹ́milọ́rùn.
Wọ́n Tún Ti Sún Ẹjọ́ Tó Dá Lórí Ẹ̀ka Ọ́fíìsì Àwọn Ẹlẹ́rìí Jèhófà tí Wọ́n Fẹ́ Tì Pa ní Rọ́ṣíà Síwájú Ní September , , Ilé Ẹjọ́ Ìlú Tver ní Moscow ti sún ẹjọ́ kòtẹ́milọ́rùn táwọn Ẹlẹ́rìí Jèhófà pè síwájú, èyí tó dá lórí ìkìlọ̀ táwọn aláṣẹ fún wọn pé àwọn máa ti ẹ̀ka ọ́fíìsì wọn lórílẹ̀-èdè náà pa.
Ọjọ́ mẹ́ta ṣáájú ọjọ́ tó yẹ kí wọ́n gbọ́ ẹjọ́ náà, Ọ́fíìsì Agbẹjọ́rò Àgbà kọ̀wé sí ilé ẹjọ́ pé àwọn ò fara mọ́ ọn, wọ́n sì fi ìwé kan tó ní ojú ìwé igba [] ránṣẹ́.
Àwọn Ẹlẹ́rìí wá kọ̀wé sí ilé ẹjọ́ pé kí wọ́n fún àwọn ní àkókò láti ka ohun tó wà nínú ìwé náà, adájọ́ sì sọ pé òun sún ẹjọ́ sí October , .
Ilé ẹjọ́ máa wá gbọ́rọ̀ lẹ́nu àwọn Ẹlẹ́rìí Jèhófà, wọ́n sì máa wò ó bóyá ìkìlọ̀ táwọn aláṣẹ fún àwọn Ẹlẹ́rìí pé àwọn máa ti Ẹ̀ka Ọ́fíìsì wọn pa bófin mu àbí kò bófin mu.
Ilé Ẹjọ́ Gíga Jù Lọ ní Rọ́ṣíà Sọ Pé Kí Ìjọba Fòfin De Ẹ̀sìn Àwọn Ẹlẹ́rìí Jèhófà ní Ìlú Míì Lórí Ẹ̀sùn Pé Agbawèrèmẹ́sìn Ni Wọ́n Ní February , , Ilé Ẹjọ́ Gíga Jù Lọ ní orílẹ̀-èdè Rọ́ṣíà sọ pé kí ìjọba fòfin de ẹ̀sìn àwọn Ẹlẹ́rìí Jèhófà nílùú Birobidzhan.
Ilé ẹjọ́ kan ti gbọ́ ẹjọ́ náà tẹ́lẹ̀, wọ́n ní agbawèrèmẹ́sìn làwọn Ẹlẹ́rìí Jèhófà nílùú yẹn, wọn ò sì jẹ́ kí wọ́n ṣe ẹ̀sìn wọn.
Ilé Ẹjọ́ Gíga Jù Lọ náà wá fọwọ́ sí ẹjọ́ tí wọ́n dá yẹn.
Ṣe ni wọ́n lọ́ ẹ̀sùn tí wọ́n fi kan àwọn Ẹlẹ́rìí Jèhófà yìí mọ́ wọn lẹ́sẹ̀.
Ní February  àti January , àwọn ọlọ́pàá lọ sí ilé kan táwọn Ẹlẹ́rìí Jèhófà yá, tí wọ́n ti ń ṣèjọsìn, wọ́n sì lọ tọ́jú àwọn ìwé tí ìjọba ti fòfin dè síbẹ̀ fúnra wọn.
Àwọn ọlọ́pàá yìí wá pa dà lọ tú ilé náà nígbà tó yá, wọ́n sì sọ pé àwọn “rí" ẹrù òfin níbẹ̀.
Bí èyí tó ṣẹlẹ̀ ní January yẹn ṣe wáyé rè é: àwọn ọ̀tẹlẹ̀múyẹ́ tó fi nǹkan bojú ya wọ ibi táwọn Ẹlẹ́rìí Jèhófà ti ń ṣèpàdé lọ́wọ́, wọ́n sì dọ́gbọ́n fi ìwé tí ìjọba fi fòfin dè sábẹ́ àga kan níṣojú àwọn tó wà níbẹ̀.
Láti ìgbà tí Ilé Ẹjọ́ Ìlú Moscow ti sọ pé ohun tí Ọ́fíìsì Agbẹjọ́rò Àgbà sọ lẹ́sẹ̀ ńlẹ̀, pé àwọn máa ti ẹ̀ka ọ́fíìsì àwọn Ẹlẹ́rìí pa, ìlú Birobidzhan tó wà ní Àgbègbè Olómìnira Àwọn Júù ní Rọ́ṣíà, ni wọ́n ti máa kọ́kọ́ fòfin de ẹ̀sìn àwọn Ẹlẹ́rìí Jèhófà.
Irina Zakharchenko àti Valida Jabrayilova Pe Ẹjọ́ Kòtẹ́milọ́rùn Ní March , , Ilé Ẹjọ́ Kòtẹ́milọ́rùn tó wà ní Baku máa gbọ́ ẹjọ́ Irina Zakharchenko àti Valida Jabrayilova torí àwọn obìnrin náà sọ pé kò bófin mu bí wọ́n ṣe sọ pé àwọn jẹ̀bi torí pé àwọn ń pín ìtẹ̀jáde tó dá lórí ẹ̀sìn.
Àwọn obìnrin náà fẹ́ kí wọ́n dá àwọn sílẹ̀, kí wọ́n san gbogbo owó tí àwọn ná lórí ẹjọ́ náà pa dà, kí wọ́n sì san owó ìtanràn torí wọ́n fi ẹ̀tọ́ wọn dù wọ́n bí ìjọba ṣe fi wọ́n sẹ́wọ̀n fún nǹkan bí ọdún kan.
Kó tó di pé wọ́n gbọ́ ẹjọ́ náà, Àwùjọ Tó Ń Rí sí Ọ̀rọ̀ Ìtinimọ́lé Láìnídìí lábẹ́ ìdarí Ìparapọ̀ Orílẹ̀-Èdè, ìyẹn UN Working Group on Arbitrary Detention fi Ìpinnu kan lọ́lẹ̀ tó fi hàn pé ìjọba orílẹ̀-èdè Azerbaijan ti fi ẹ̀tọ́ Arábìnrin Zakharchenko àti Arábìnrin Jabrayilova dù wọ́n, àti pé ó yẹ kí wọ́n san owó ìtanràn fún àwọn obìnrin náà.
Ní January , , ilé ẹjọ́ fọwọ́ rọ́ ìpinnu náà sẹ́yìn, wọ́n sì sọ pé àwọn obìnrin náà jẹ̀bi.
Ilé Ẹjọ́ Gíga Jù Lọ Gbọ́rọ̀ Lẹ́nu Àwọn Ẹlẹ́rìí Jèhófà Lórí Bí Àwọn Aláṣẹ Ṣe Fẹ́ Fòfin Dè Wọ́n April ,  ni ọjọ́ kẹrin tí Ilé Ẹjọ́ Gíga Jù Lọ máa gbọ́ ẹjọ́ àwọn Ẹlẹ́rìí Jèhófà táwọn aláṣẹ fẹ́ fòfin dè ní Rọ́ṣíà.
Àwọn agbẹjọ́rò Ẹ̀ka Ọ́fíìsì àwọn Ẹlẹ́rìí Jèhófà sọ tẹnu wọn, wọ́n sọ pé ohun tí Ilé Iṣẹ́ Ètò Ìdájọ́ sọ ta ko àdéhùn tí ìjọba orílẹ̀-èdè Rọ́ṣíà tọwọ́ bọ̀ lọ́dọ̀ ìjọba àpapọ̀, ó sì ta ko òfin ilẹ̀ tiwọn fúnra wọn.
Àwọn agbẹjọ́rò náà sọ pé ohun tí Ilé Iṣẹ́ Ètò Ìdájọ́ sọ, pé kí wọ́n fòfin de àwọn Ẹlẹ́rìí Jèhófà, ta ko òfin ìjọba àpapọ̀, títí kan ìwé àdéhùn European Convention àti International Covenant on Civil and Political Rights.
Ọ̀rọ̀ tó wà nínú àwọn ìwé àdéhùn yẹn, títí kan òfin ilẹ̀ Rọ́ṣíà fúnra rẹ̀, fọwọ́ sí i pé àwọn èèyàn lómìnira ẹ̀rí ọkàn àti ẹ̀sìn, òmìnira ọ̀rọ̀ sísọ àti òmìnira láti kóra jọ pẹ̀lú àwọn míì (ẹ̀tọ́ láti forúkọ ẹ̀sìn sílẹ̀ lábẹ́ òfin, káwọn ẹlẹ́sìn sì máa kóra jọ).
Ẹlẹ́rìí Jèhófà mẹ́rin ló jẹ́rìí sí i pé ìjọ àwọn kì í lo àwọn ìtẹ̀jáde tí ìjọba ti fòfin dè pé wọ́n jẹ́ ti agbawèrèmẹ́sìn, àti pé àwọn Ẹlẹ́rìí Jèhófà kì í ṣe agbawèrèmẹ́sìn lọ́nàkọnà.
Ilé Ẹjọ́ ti dá ìgbẹ́jọ́ náà dúró fúngbà díẹ̀, wọ́n sì ti sún un di April , , ní aago mẹ́wàá àárọ̀.
Ilé Ẹjọ́ Ìlú Oryol Ti Sún Ìgbẹ́jọ́ Dennis Christensen sí April , Ní February , , Ilé Ẹjọ́ Zheleznodorozhniy nílùú Oryol bẹ̀rẹ̀ sí í gbọ́ ẹjọ́ Dennis Christensen lórí ẹ̀sùn ọ̀daràn tí wón fi kàn án.
Ọ̀pọ̀ àwọn tó jẹ́ alátìlẹ́yìn Ọ̀gbẹ́ni Christensen ló wà nílé ẹjọ́ lọ́jọ́ yẹn.
Ẹlòmíì tó tún wà níbẹ̀ ni Jeanne Christina Demirci tó jẹ́ aṣojú ìjọba orílẹ̀-ède Denmark, àti ìlú Moscow ló ti rìnrìn àjò wá kó lè wà níbi ìgbẹ́jọ́ náà.
Kò ju wákàtí kan lọ tí wọ́n fi gbọ́ ẹjọ́ náà.
Adájọ́ Aleksey Rudnev fọwọ́ sí i pé kí ilé ẹjọ́ fún Ọ̀gbẹ́ni Christensen àtàwọn agbẹjọ́rò ẹ̀ ní àkókò díẹ̀ sí i kí wọ́n lè ráyè ṣàyẹ̀wò àwọn ìwé tó dá lórí ẹjọ́ náà.
Kẹ́ ẹ sì máa wò ó, ṣáájú ìgbẹ́jọ́ yẹn, Ilé Ẹjọ́ Sovetskiy fi ẹ̀tọ́ yìí dù ú, ọ̀sẹ̀ méjì péré ni wọ́n fún un pé kó fi ṣàyẹ̀wò àwọn ìwé tó dá lórí ẹjọ́ náà lédè Rọ́ṣíà, tó ní ojú ìwé ẹgbẹ̀rún méjì ààbọ̀ [,].
Adájọ́ Rudnev ti sún ìgbẹ́jọ́ náà sí April , , ní aago mẹ́wàá ààbọ̀ àárọ̀.
Títí dìgbà yẹn, Ọ̀gbẹ́ni Christensen ṣì máa wà látìmọ́lé.
Àwọn Ẹlẹ́rìí Jèhófà Tó Kọ́kọ́ Ṣe Iṣẹ́ Àṣesìnlú Lórílẹ̀-èdè Àméníà Ti Parí Ẹ̀ Àwọn ọ̀dọ́kùnrin Ẹlẹ́rìí Jèhófà tó kọ́kọ́ bẹ̀rẹ̀ iṣẹ́ àṣesìnlú lórílẹ̀-èdè Àméníà ń ṣiṣẹ́ kára kí wọ́n lè ṣe ojúṣe wọn fún orílẹ̀-èdè wọn.
Tẹ́lẹ̀, ṣe ni ìjọba máa ń fi àwọn Ẹlẹ́rìí Jèhófà sẹ́wọ̀n torí pé ẹ̀rí ọkàn wọn ò jẹ́ kí wọ́n ṣiṣẹ́ ológun.
Àmọ́ lọ́dún , orílẹ̀-èdè Àméníà tún òfin ilẹ̀ wọn ṣe, kí àwọn tí ẹ̀rí ọkàn ò jẹ́ kí wọ́n ṣiṣẹ́ ológun lè máa ṣe iṣẹ́ àṣesìnlú dípò.
Àwọn Ẹlẹ́rìí tó lé ní igba [] ló ti ń ṣiṣẹ́ àṣesìnlú di bá a ṣe ń sọ yìí.
Nígbà tó fi máa di ìparí oṣù June ọdún , àwọn Ẹlẹ́rìí Jèhófà mẹ́rìndínlógún [] ti parí iṣẹ́ tí wọ́n fi sin orílẹ̀-èdè wọn.
Iṣẹ́ Àṣesìnlú Náà Ń Lọ Dáadáa Ẹ̀wọ̀n ni àwọn ọ̀dọ́kùnrin Ẹlẹ́rìí Jèhófà tí wọ́n kọ́kọ́ parí iṣẹ́ àṣesìnlú yìí wà tẹ́lẹ̀.
Torí pé wọ́n kọ̀ láti wọṣẹ́ ológun ni wọ́n ṣe jù wọ́n sẹ́wọ̀n.
Àmọ́, nígbà tí ìjọba ṣòfin tuntun ni wọ́n kó àwọn Ẹlẹ́rìí yìí kúrò lẹ́wọ̀n pé kí wọ́n lọ bẹ̀rẹ̀ iṣẹ́ àṣesìnlú.
Wọ́n bẹ̀rẹ̀ iṣẹ́ ní January .
Wọ́n ń tún àyíká ṣe, wọ́n ń gbá ojú ọ̀nà, wọ́n ń ṣèrànwọ́ láwọn ilé ìwòsàn, wọ́n sì ń ṣe àwọn iṣẹ́ pẹ́ẹ́pẹ̀ẹ̀pẹ́ míì.
Inú àwọn ọ̀dọ́kùnrin tó ti parí iṣẹ́ àṣesìnlú wọn yìí dùn gan-an pé ìjọba fún wọn láǹfààní láti sìnlú láwọn ọ̀nà tó máa ṣe àwọn aráàlú láǹfààní, bí àpẹẹrẹ, bí wọ́n ṣe ń tún ìlú ṣe, tí wọ́n sì ń tọ́jú àwọn aláìní.
Ètò tuntun tí ìjọba ṣe yìí máa jẹ́ káwọn ọ̀dọ́kùnrin tó bá ti parí iṣẹ́ àṣesìnlú wọn lè pa dà máa ṣe iṣẹ́ gidi nílùú, kò sì ní sí pé ẹnikẹ́ni ń fojú ọ̀daràn wò wọ́n.
Ilé ìtọ́jú àwọn arúgbó ni Davit Arakelyan, tó jẹ́ ọmọ ọdún méjìlélógún [] ti ṣiṣẹ́ àṣesìnlú.
Ó sọ pé: “Iṣẹ́ tí mo ṣe sìnlú ti jẹ́ kí n túbọ̀ máa ṣiṣẹ́ kára, kí n túbọ̀ wúlò láwùjọ, kí n sì máa fọwọ́ pàtàkì mú nǹkan.
Inú mi dùn pé mo lè ṣe ojúṣe mi fún orílẹ̀-èdè mi lọ́nà tó máa ṣe àwọn míì láǹfààní gan-an.
Kódà, àwọn ọ̀gá ilé ìtọ́jú náà àtàwọn òṣìṣẹ́ ibẹ̀, títí kan àwọn tó ń gbàtọ́jú máa ń yìn wá fún iṣẹ́ tá à ń ṣe." Ilé Iṣẹ́ Ìjọba Tó Ń Bójú Tó Ọ̀ràn Pàjáwìrì ni wọ́n pín Mikhayil Manasyan tóun náà jẹ́ ọmọ ọdún méjìlélógún [] sí.
Ó sọ pé: “Mo kọ́ nǹkan tuntun bí mo ṣe ń ṣiṣẹ́ sin ìjọba, mo sì lè máa fi ohun tí mo kọ́ ṣiṣẹ́ ṣe báyìí.
Mo tún lè ṣe ojúṣe mi fún orílẹ̀-èdè mi láìṣe ohun tó ta ko ẹ̀rí ọkàn mi." Ṣé Ohun Tó Ń Ṣẹlẹ̀ ní Àméníà Lè Mú Káwọn Orílẹ̀-èdè Míì Náà Fọwọ́ sí Iṣẹ́ Àṣesìnlú?
Ẹnu àìpẹ́ yìí ni ìjọba orílẹ̀-èdè Àméníà gbé ìgbésẹ̀ láti tún òfin ilẹ̀ wọn ṣe, kí òfin má bàa fìyà jẹ àwọn tí ẹ̀rí ọkàn ò bá jẹ́ kí wọ́n ṣiṣẹ́ ológun.
Àpilẹ̀kọ () nínú òfin tí wọ́n tún ṣe, èyí tó bẹ̀rẹ̀ iṣẹ́ ní December  sọ pé: “Gbogbo ọmọ orílẹ̀-èdè yìí tí ẹ̀sìn rẹ̀ tàbí ohun tó gbà gbọ́ bá ta ko iṣẹ́ ológun ní ẹ̀tọ́ láti ṣiṣẹ́ àṣesìnlú tí òfin fọwọ́ sí." Àjọ ti ìlú Venice tó wà lábẹ́ Ìgbìmọ̀ Ilẹ̀ Yúróòpù gbóríyìn fún ìjọba orílẹ̀-èdè Àméníà torí ohun tí wọ́n ṣe yìí, àjọ náà sọ pé wọ́n ṣe dáadáa gan-an bí wọ́n ṣe tẹ̀ lé ẹjọ́ tí ilé ẹjọ́ dá lórí ọ̀rọ̀ Ọ̀gbẹ́ni Bayatyan nínú ẹjọ́ Bayatyan v.
Àméníà, * ó sì yẹ ká yìn wọ́n.
Ètò iṣẹ́ àṣesìnlú tí ìjọba ṣe lórílẹ̀-èdè Àméníà bá ohun tí ìjọba àpapọ̀ fọwọ́ sí mu.
Orílẹ̀-èdè Àméníà ò fìyà jẹ àwọn tí ẹ̀rí ọkàn ò jẹ́ kí wọ́n ṣiṣẹ́ ológun mọ́ báyìí, wọ́n ti fọwọ́ sí i pé àwọn èèyàn lẹ́tọ̀ọ́ láti ṣe ohun tí ẹ̀rí ọkàn wọn bá gbà wọ́n láyè.
Àǹfààní wà nínú ètò tí ìjọba ṣe yìí, àpẹẹrẹ tó dáa ni èyí sì jẹ́ fáwọn orílẹ̀-èdè míì tí ìjọba ti ń fìyà jẹ àwọn tí ẹ̀rí ọkàn ò jẹ́ kí wọ́n ṣiṣẹ́ ológun.
Ohun tí ìjọba ṣe lórílẹ̀-èdè Àméníà fi hàn pé, àti ìjọba, àti aráàlú ni iṣẹ́ àṣesìnlú máa ṣe láǹfààní.
Ọ̀gbẹ́ni Tigran Harutyunyan gbẹnu àwọn Ẹlẹ́rìí Jèhófà tó wà lórílẹ̀-èdè Àméníà sọ̀rọ̀, ó ní: “Inú wa dùn pé ìjọba orílẹ̀-èdè Àméníà ti ṣe àwọn ohun tí ò ní jẹ́ kí wọ́n tẹ ẹ̀tọ́ ọmọnìyàn àwọn aráàlú lójú, títí kan ẹ̀tọ́ láti kọ iṣẹ́ ológun tí ẹ̀rí ọkàn ẹni ò bá jẹ́ kó ṣe é.
Àwọn ọ̀dọ́kùnrin tí wọ́n jẹ́ Ẹlẹ́rìí lórílẹ̀-èdè Àméníà máa wá lè ṣe ojúṣe wọn fún ìjọba lọ́nà tó máa ṣe àwọn míì láǹfààní, tí kò sì ta ko ẹ̀rí ọkàn wọn." ìpínrọ̀  Bayatyan v.
Àméníà ([GC], no. /, ECHR ) ni ẹjọ́ tí Ìgbìmọ̀ Tó Ga Jù Lọ ní Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù dá.
Ọ̀kan pàtàkì ni ẹjọ́ yìí jẹ́ torí pé ìgbà àkọ́kọ́ nìyí tí Ilé Ẹjọ́ máa dájọ́ pé Àpilẹ̀kọ  nínú Àdéhùn Àjọṣe Ti Ilẹ̀ Yúróòpù Lórí Ẹ̀tọ́ Ọmọnìyàn (èyí tó sọ̀rọ̀ nípa òmìnira èrò, ẹ̀rí ọkàn àti ẹ̀sìn) fọwọ́ sí i pé àwọn èèyàn lẹ́tọ̀ọ́ láti kọ iṣẹ́ ológun tí ẹ̀rí ọkàn wọn ò bá jẹ́ kí wọ́n ṣe é.
Kámẹ́rà Tú Àṣírí Àwọn Aláṣẹ Orílẹ̀-èdè Rọ́ṣíà Bí Wọ́n Ṣe Fẹ́ Mọ̀ọ́mọ̀ Lọ́ Ẹ̀sùn Irọ́ Mọ́ Àwọn Ẹlẹ́rìí Jèhófà Lẹ́sẹ̀ Àwọn aláṣẹ orílẹ̀-èdè Rọ́ṣíà ń wá gbogbo ọ̀nà láti lọ́ ẹ̀sùn irọ́ mọ́ àwọn Ẹlẹ́rìí Jèhófà lẹ́sẹ̀, kí ìjọba lè fòfin dè wọ́n pé agbawèrèmẹ́sìn ni wọ́n.
Àtìgbà tí Agbẹjọ́rò Àgbà ti kọ lẹ́tà sí àwọn Ẹlẹ́rìí láti kìlọ̀ fún wọn pé àwọn máa ti Ẹ̀ka Ọ́fíìsì Àwa Ẹlẹ́rìí Jèhófà pa làwọn aláṣẹ ti túbọ̀ ń forí ṣe fọrùn ṣe kí wọ́n lè lọ́ ẹ̀sùn mọ́ wọn lẹ́sẹ̀.
Orí ìkànnì www.jw-russia.org la ti mú fídíò yìí, a wá túmọ̀ ohun tí wọ́n ń sọ níbẹ̀ sí èdè Gẹ̀ẹ́sì.
Wàá rí bí àwọn agbófinró nílùú Nezlobnaya ṣe fẹ́ mọ̀ọ́mọ̀ lọ́ ẹ̀sùn irọ́ mọ́ àwọn Ẹlẹ́rìí Jèhófà lẹ́sẹ̀ lójúkojú.
Máà bínú, ètò tó o fi ń wo fídíò kò ṣiṣẹ́.
Wa Fídíò Yìí Jáde
Ẹlẹ́rìí Jèhófà Míì Tún Ti Fojú Ba Ilé Ẹjọ́ ní Rọ́ṣíà Lórí Ẹ̀sùn Pé Ó Ń Ṣiṣẹ́ Agbawèrèmẹ́sìn Ẹni àádọ́rin () ọdún ni Arkadya Akopyan, aránṣọ tó ti fẹ̀yìn tì lẹ́nu iṣẹ́ ni, Ẹlẹ́rìí Jèhófà sì ni.
Ó ti tó ọdún kan báyìí tó ti ń fojú ba ilé ẹjọ́ lórí ẹ̀sùn pé ó ń ṣiṣẹ́ agbawèrèmẹ́sìn.
Tí ilé ẹjọ́ bá dá a lẹ́bi, ṣe ni wọ́n máa bu owó ìtanràn gọbọi lé e, tàbí kí wọ́n ní kó fi ẹ̀wọ̀n ọdún mẹ́rin gbára.
Àwọn olùpẹ̀jọ́ fẹ̀sùn kan Ọ̀gbẹ́ni Akopyan pé ó jẹ̀bi bó ṣe ń “mú kí àwọn èèyàn kórìíra ẹ̀sìn míì" torí pé ó ń ṣèwàásù nínú Gbọ̀ngàn Ìjọba kan tó ti ń lọ ṣèjọsìn déédéé látọ̀pọ̀ ọdún sẹ́yìn.
Nílé ẹjọ́, àwọn mẹ́fà tí wọn kì í ṣe Ẹlẹ́rìí Jèhófà, tí wọ́n fẹ́ jẹ́rìí èké ni àwọn olùpẹ̀jọ́ gbára lé.
Wọ́n ní ọ̀rọ̀ ìbanijẹ́ ni Ọ̀gbẹ́ni Akopyan sọ nígbà tó ń wàásù, àti pé ó fún àwọn ní ìwé “agbawèrèmẹ́sìn" pé káwọn pín in fáwọn míì.
Àmọ́ Ọ̀gbẹ́ni Akopyan àtàwọn tó mọ̀ ọ́n sọ pé irọ́ làwọn ẹ̀sùn yìí.
Agbẹjọ́rò rẹ̀ mú ẹ̀rí wá sílé ẹjọ́ láti fi hàn pé àwọn mẹ́fẹ̀ẹ̀fà tí wọ́n fẹ̀sùn èké kàn án yìí ò tiẹ̀ sí ní àyíká ilé ìjọsìn tí wọ́n sọ pé Arákùnrin Akopyan tí sọ àwọn nǹkan tí wọ́n ló sọ.
Bákan náà, tó bá dọ̀rọ̀ ká fún àwọn tí kì í ṣe Ẹlẹ́rìí ní ìwé ẹ̀sìn pé kí wọ́n wá máa pín in, àwọn Ẹlẹ́rìí Jèhófà kì í kàn dédé ṣe bẹ́ẹ̀ láìrò ó jinlẹ̀.
Sonya, tó jẹ́ ìyàwó Ọ̀gbẹ́ni Akopyan, tí kì í ṣe Ẹlẹ́rìí Jèhófà, sọ fún ilé ẹjọ́ nígbà tí wọ́n ń fọ̀rọ̀ wá a lẹ́nu wò pé ogójì () ọdún lòun àti ọkọ òun ti jọ ń bára àwọn bọ̀, táwọn sì ń láyọ̀, àti pé ọkọ òun ò fipá mú ìkankan nínú àwọn mọ̀lẹ́bí wọn rí pé kí wọ́n wá di Ẹlẹ́rìí Jèhófà.
Adájọ́ Oleg Golovashko sọ pé káwọn ọ̀jọ̀gbọ́n ṣàyẹ̀wò àwọn ohun tí Ọ̀gbẹ́ni Akopyan sọ nígbà tó ń ṣèwàásù, kí wọ́n lè mọ̀ bóyá lóòótọ́ ló ti “mú kí àwọn èèyàn kórìíra ẹ̀sìn míì." Láìpẹ́ yìí ní May , , tí Ọ̀gbẹ́ni Akopyan fojú ba ilé ẹjọ́ gbẹ̀yìn, adájọ́ sọ pé káwọn ọ̀jọ̀gbọ́n tó ń ṣàyẹ̀wò rí i pé wọ́n ṣe àyẹ̀wò wọn tán ní September , àmọ́ Ọ̀gbẹ́ni Akopyan á ṣì máa wá sílé ẹjọ́.
June  ni ilé ẹjọ́ á tún fọ̀rọ̀ wá Ọ̀gbẹ́ni Akopyan lẹ́nu wò.
Bó tiẹ̀ jẹ́ pé wọn ò ti Ọ̀gbẹ́ni Akopyan mọ́lé, wọn ò gbà kó rìnrìn àjò látìgbà tí wọ́n ti ń gbọ́ ẹjọ́ rẹ̀ ní May  nílé ẹjọ́ Prokhladny.
Gregory Allen, tó jẹ́ Igbá Kejì Agbẹjọ́rò Àgbà fún Àwọn Ẹlẹ́rìí Jèhófà sọ pé: “Ìjọba Rọ́ṣíà ò mú un ní kékeré rárá, ṣe ni wọ́n ń ṣi òfin agbawèrèmẹ́sìn lò láti fìyà jẹ àwọn Ẹlẹ́rìí Jèhófà, bí Ọ̀gbẹ́ni Akopyan.
Kò kúkú mọwọ́ mẹsẹ̀, kì í tẹ òfin ìlú lójú, ohun tó sì fẹ́ ò ju pé kó máa jọ́sìn Ọlọ́run ní àlàáfíà.
Bí ìjọba ṣe dájú sọ àwọn Ẹlẹ́rìí Jèhófà lọ́nà òdì yìí fi hàn pé kò sí Ẹlẹ́rìí Jèhófà tí wọn ò lè fipá mú, ó sì ń ṣèpalára fún aráàlú." Ọ̀gbẹ́ni Akopyan ni Ẹlẹ́rìí Jèhófà kejì tí wọ́n fẹ̀sùn kàn láìtọ́ ní Rọ́ṣíà pé ó ń “ṣiṣẹ́ agbawèrèmẹ́sìn." February  ni wọ́n bẹ̀rẹ̀ sí í gbọ́ ẹjọ́ Dennis Christensen, Ẹlẹ́rìí Jèhófà kan tó wà nílùú Oryol.
Ọdun kan ló ti lò látìmọ́lé, tí ilé ẹjọ́ bá sì dá a lẹ́bi, wọ́n lè ní kó fi ẹ̀wọ̀n ọdún mẹ́wàá gbára. * Àwọn Ẹlẹ́rìí Jèhófà méje míì wà látìmọ́lé lóríṣiríṣi àgbègbè ní Rọ́ṣíà àmọ́ tí ilé ẹjọ́ ò tíì gbọ́ ẹjọ́ wọn.
ìpínrọ̀  Òfin Ìwà Ọ̀daràn ni wọ́n fi fẹ̀sùn kan àwọn méjèèjì, àmọ́ àpilẹ̀kọ tí wọ́n fi mú kálukú yàtọ̀.
Àpilẹ̀kọ () ni wọ́n fi fẹ̀sùn kan Ọ̀gbẹ́ni Akopyan pé ó ń mú kí àwọn èèyàn máa kórìírá ẹ̀sìn míì.
Àmọ́ Àpilẹ̀kọ () ni wọ́n fi fẹ̀sùn kan Dennis Christensen pé ó ń ṣètò ìjọsìn nínú ẹ̀sìn tí ìjọba ti kéde pé ó jẹ́ tàwọn agbawèrèmẹ́sìn.
Ìyà tó máa ń bá ẹ̀sùn yìí rìn máa ń pọ̀ ju ti àkọ́kọ́ lọ.
Ilé Ẹjọ́ Ìlú Oryol Tún Sọ Pé Kí Dennis Christensen Ṣì Wà Látìmọ́lé IBI TỌ́RỌ̀ DÉ BÁYÌÍ: Ní December , , Ilé Ẹjọ́ Oryol fagi lé ẹjọ́ kòtẹ́milọ́rùn tí agbẹjọ́rò Ọ̀gbẹ́ni Christensen pé kí wọ́n lè dá a sílẹ̀ ní àtìmọ́lé tí wọ́n fi sí kí wọ́n tó gbọ́ ẹjọ́ rẹ̀.
February ,  ni ọjọ́ tí wọ́n dá pé ó máa lò látìmọ́lé máa pé, á tún wá fojú ba ilé ẹjọ́, ó sì ṣeé ṣe kí wọ́n fẹ̀sùn ọ̀daràn kàn án níbẹ̀.
Lẹ́yìn wákàtí mẹ́ta tí ilé ẹjọ́ Sovietskiy nílùú Oryol lórílẹ̀-èdè Rọ́ṣíà ti gbẹ́jọ́ Ọ̀gbẹ́ni Dennis Christensen ní November , , ilé ẹjọ́ ní kó ṣì wà látìmọ́lé di February , .
Ìgbà kejì rèé tí ilé ẹjọ́ máa fi oṣù mẹ́ta kún àtìmọ́lé Ọ̀gbẹ́ni Christensen.
May  làwọn ọlọ́pàá mú un nígbà tí wọ́n ya wọ ibì kan tí òun àti àwọn míì ti ń ṣèpàdé ẹ̀sìn wọn nírọwọrọsẹ̀ nílùú Oryol, àtìgbà yẹn ni wọ́n sì ti tì í mọ́lé láìgbọ́ ẹjọ́ rẹ̀.
Ọmọ ilẹ̀ Denmark ni Ọ̀gbẹ́ni Christensen, Ẹlẹ́rìí Jèhófà sì ni.
Kí wọ́n tó mú un, Ilé Ẹjọ́ Gíga Jù Lọ ní Rọ́ṣíà ti fòfin de àwọn Ẹlẹ́rìí Jèhófà pé agbawèrèmẹ́sìn ni wọ́n.
Ilé ẹjọ́ tó gbọ́ ẹjọ́ Ọ̀gbẹ́ni yìí tún sọ pé kó ṣì wà látìmọ́lé kí àwọn tó ń ṣèwádìí lè ráyè kó “ẹ̀rí" jọ láti fìdí ẹ̀ múlẹ̀ pé ó jẹ̀bi ẹ̀sùn tí wọ́n fi kàn án pé ó ń ṣe ìjọsìn tí kò bófin mu.
Ilé ẹjọ́ ò gbà pé kó máa ti ilé wá jẹ́jọ́ ní gbogbo ìgbà tí wọ́n fi ń ṣèwádìí.
Ìjọba ilẹ̀ Denmark tiẹ̀ tún fi dá wọn lójú pé àwọn ò ní fún Ọ̀gbẹ́ni Christensen ní ìwé ìrìnnà tó lè fi kúrò ní Rọ́ṣíà, àwọn ò sì ní ṣe agbódegbà fún un táá fi sá lọ, àmọ́ ilé ẹjọ́ ṣì fàáké kọ́rí pé àwọn ò gbà kó máa tilé wá jẹ́jọ́.
Nígbà tí wọ́n mú Ọ̀gbẹ́ni Christensen, ṣe lòun àti ìyàwó rẹ̀ tó jẹ́ ọmọ ìbílẹ̀ Rọ́ṣíà ń lo ẹ̀tọ́ tí wọ́n ní lábẹ́ òfin pé wọ́n lómìnira láti ṣe ẹ̀sìn wọn, kí wọ́n sì kóra jọ pẹ̀lú àwọn míì.
Ilé ẹjọ́ lè pàṣẹ pé kó ṣì wà látìmọ́lé fún ọdún méjì kí wọ́n tó gbọ́ ẹjọ́ rẹ̀.
Tí wọ́n bá sọ pé ó jẹ̀bi ẹ̀sùn tí wọ́n fi kàn án, ó lè fi ẹ̀wọ̀n ọdún mẹ́fà sí mẹ́wàá gbára.
Àwọn Ọlọ́pàá Ṣèdíwọ́ Nígbà Tí Ìrántí Ikú Kristi Ń Lọ Lọ́wọ́ Nílùú Azerbaijan Ní March , , àwọn ọlọ́pàá nílùú Gakh ṣàdédé ya wọ ibi táwọn Ẹlẹ́rìí Jèhófà ti ń ṣe Ìrántí Ikú Kristi, tó jẹ́ ìṣẹ̀lẹ̀ tó ṣe pàtàkì jù táwọn Ẹlẹ́rìí máa ń ṣe lọ́dọọdún.
Inú ilé kan ni wọ́n kóra jọ sí tí wọ́n ti ń ṣe é.
Àwọn ọlọ́pàá náà mú ìwé kan jáde tí wọ́n ní òfin fọwọ́ sí pé àwọn láṣẹ láti túlé.
Bí àwọn ọlọ́pàá ọ̀hún ṣe bẹ̀rẹ̀ sí í túlé wọn nìyẹn, wọ́n sì kó àwọn ìtẹ̀jáde ẹ̀sìn wọn, títí kan Bíbélì.
Wọ́n wá kó gbogbo àwọn tó wá síbi Ìrántí Ikú Kristi náà lọ sí àgọ́ ọlọ́pàá, wọ́n fọ̀rọ̀ wá wọn lẹ́nu wò, wọ́n sì ní kí wọ́n kọ ohun tó ṣẹlẹ̀.
Wọ́n wá dá gbogbo wọn sílẹ̀, àmọ́ àwọn ọlọ́pàá fẹ̀sùn kan ọkùnrin mẹ́fà lára àwọn Ẹlẹ́rìí náà.
Ìyẹn sì lè mú kí àwọn ọkùnrin náà pa dà fojú ba ilé ẹjọ́ pé wọ́n rú òfin ìjọba.
Ìjọba Ilẹ̀ South Korea Ya Ọgọ́rọ̀ọ̀rún Àwọn tí Ẹ̀rí Ọkàn Ò Jẹ́ Kí Wọ́n Ṣiṣẹ́ Ológun Sọ́tọ̀ Kúrò Lára Àwọn Ọ̀daràn Ìjọba orílẹ̀-èdè South Korea mú kí nǹkan rọrùn díẹ̀ fún ọgọ́rọ̀ọ̀rún àwọn Ẹlẹ́rìí Jèhófà tí wọ́n fi sẹ́wọ̀n torí pé ẹ̀rí ọkàn wọn ò jẹ́ kí wọ́n ṣiṣẹ́ ológun.
Lọ́nà wo?
Wọ́n kó àwọn Ẹlẹ́rìí Jèhófà kúrò lára àwọn ẹlẹ́wọ̀n tó kù.
Ìpàdé tí aṣojú àwọn Ẹlẹ́rìí Jèhófà ní Korea ṣe pẹ̀lú òṣìṣẹ́ ìjọba kan tó jẹ́ ọ̀gá ní Àjọ Tó Ń Kọ́ni Láti Jáwọ́ Nínú Ìwà Burúkú nílẹ̀ Korea ní December  ló bí ohun tó ṣẹlẹ̀ yìí.
Bàbá kan tí ọkàn rẹ̀ ò balẹ̀ torí ọmọ rẹ̀ wà lẹ́wọ̀n àtàwọn aṣojú àwọn Ẹlẹ́rìí Jèhófà yòókù ṣàlàyé pé inú yàrá kan náà lọ́gbà ẹ̀wọ̀n ni wọ́n sábà máa ń fi àwọn ọ̀dọ́kùnrin tó jẹ́ Ẹlẹ́rìí sí pẹ̀lú àwọn ọ̀daràn paraku.
Láàárín oṣù márùn-ún lẹ́yìn tí wọ́n ṣèpàdé yẹn, ohun tó ju ìdá méje nínú mẹ́wàá àwọn Ẹlẹ́rìí Jèhófà tó wà lẹ́wọ̀n ni wọ́n kó kúrò lọ́dọ̀ àwọn ẹlẹ́wọ̀n tó kù, wọ́n sì fi wọ́n sí yàrá kan náà pẹ̀lú àwọn tó jẹ́ Ẹlẹ́rìí bíi tiwọn.
Ó ti pẹ́ tí ìjọba ti ń fi àwọn tí ẹ̀rí ọkàn wọn ò jẹ́ kí wọ́n ṣiṣẹ́ ológun sẹ́wọ̀n.
Tipẹ́ ni ìjọba orílẹ̀-èdè South Korea ti ń fi àwọn Ẹlẹ́rìí Jèhófà sẹ́wọ̀n torí pé wọ́n kọ̀ láti gbé ohun ìjà torí ó ta ko Ìwé Mímọ́.
Lọ́wọ́lọ́wọ́, àwọn Ẹlẹ́rìí Jèhófà tó fẹ́rẹ̀ẹ́ tó ọgọ́rùn-ún mẹ́fà () ló wà lẹ́wọ̀n torí ẹ̀rí ọkàn wọn ò jẹ́ kí wọ́n ṣiṣẹ́ ológun.
Láti ohun tó lé ní ọgọ́ta () ọdún sẹ́yìn, àwọn Ẹlẹ́rìí Jèhófà tó lé ní ẹgbẹ̀rún mẹ́tàdínlógún (,) ló ti lọ sẹ́wọ̀n torí pé ẹ̀rí ọkàn wọn ò jẹ́ kí wọ́n ṣiṣẹ́ ológun.
Ìdí ni pé òfin sọ pé dandan ni kí gbogbo àwọn ọkùnrin tó jẹ́ ọmọ ọdún mọ́kàndínlógún () sí márùndínlógójì () lọ sógun.
Kì í ṣe ohun tuntun pé kí ilé ẹjọ́ ti rán àwọn Ẹlẹ́rìí Jèhófà tó jẹ́ mẹ́ńbà ìdílé kan náà láti ìran dé ìran lọ sẹ́wọ̀n kan náà rí.
Ẹlẹ́rìí Jèhófà kan tó ń jẹ́ Seungkuk Noh, tó jáde lẹ́wọ̀n lọ́dún  lẹ́yìn ọdún mẹ́ta sọ pé, “Ẹ̀wọ̀n kan náà tí wọ́n rán bàbá mi lọ nígbà tí wọ́n kéré ni wọ́n rán èmi náà lọ, bí nǹkan sì ṣe rí níbẹ̀ nígbà tí bàbá mi ṣẹ̀wọ̀n náà ló ṣì rí." Lóde òní, oṣù méjìdínlógún () ni ẹni tí ẹ̀rí ọkàn rẹ̀ ò gbà láyè láti ṣiṣẹ́ ológun sábà máa ń lò lẹ́wọ̀n, ìjọba South Korea ò sì ṣètò àfidípò kankan fún iṣẹ́ ológun.
Ẹni ọdún mọ́kànlélógún () ni Ho Gyu Kang nígbà tí wọ́n rán an lọ sẹ́wọ̀n torí ó kọ̀ láti wọṣẹ́ ológun.
Ìgbà àkọ́kọ́ tó máa kúrò lọ́dọ̀ àwọn mọ̀lẹ́bí rẹ̀ nìyí.
Ọ̀gbẹ́ni Kang sọ pé, “Ẹ̀rú bà mí gan-an nígbà yẹn, ọkàn mi ò sì balẹ̀." Wọ́n fi òun àti ọ̀dọ́kùnrin míì tó jẹ́ Ẹlẹ́rìí síbì kan náà pẹ̀lú àwọn ẹlẹ́wọ̀n kan tó ti dàgbà, tí àwọn lọ́gàálọ́gàá ti gbà pé wọn ò lè yíwà pa dà.
Apààyàn àti ọmọọ̀ta làwọn míì nínú wọn.
Látìgbà tí wọ́n bá ti fi àwọn ọ̀dọ́kùnrin tó jẹ́ Ẹlẹ́rìí sẹ́wọ̀n títí wọ́n á fi jáde, ṣe làwọn ẹlẹ́wọ̀n tó kù wọ́n máa ń lù wọ́n nílùkulù, wọ́n sì máa ń ṣohun tó máa bà wọ́n nínú jẹ́, torí wọ́n sábà máa ń ju àwọn ọ̀dọ́kùnrin yìí lọ lọ́jọ́ orí.
Ṣe ni wọ́n máa ń dájú sọ Ẹlẹ́rìí Jèhófà tí wọ́n jọ wà lẹ́wọ̀n, tí wọ́n sì máa ń fìyà jẹ wọ́n, ìyẹn kì í sì í jé káwọn Ẹlẹ́rìí lè ṣe ìjọsìn wọn, bíi kí wọ́n gbàdúrà tàbí kí wọ́n dá kẹ́kọ̀ọ́ Bíbélì.
Bí ọjọ́ ṣe ń gorí ọjọ́, tọ́dún ń gorí ọdún, ọ̀pọ̀ àwọn ọ̀dọ́kùnrin tó jẹ́ Ẹlẹ́rìí ló ti jìyà lọ́wọ́ àwọn ọ̀daràn tí wọ́n jọ wà lẹ́wọ̀n, tí wọ́n sì pa á mọ́ra.
Bí wọ́n ṣe ya àwọn ẹlẹ́wọ̀n sọ́tọ̀ bá ohun tí ìjọba àpapọ̀ sọ mu.
Bí ìjọba ilẹ̀ South Korea ṣe kó ọ̀pọ̀ àwọn tó jẹ́ Ẹlẹ́rìí kúrò lọ́dọ̀ àwọn ẹlẹ́wọ̀n tó kù yìí bá ìlànà tí ìjọba àpapọ̀ fi lélẹ̀ lágbàáyé mu nípa bó ṣe yẹ kí wọ́n máa ṣe àwọn tó wà lẹ́wọ̀n, bí èyí tó wà ní Àpilẹ̀kọ  nínú ìlànà tí Ìparapọ̀ Àwọn Orílẹ̀-èdè ṣe nípa bó ṣe yẹ kí ìjọba máa ṣe àwọn tó wà lẹ́wọ̀n.
Ìjọba ilẹ̀ South Korea tẹ̀ lé àpẹẹrẹ ohun tí orílẹ̀-èdè Gíríìsì tó jẹ́ ara Àwùjọ Àwọn Orílẹ̀-èdè Ilẹ̀ Yúróòpù ṣe lógún ọdún sẹ́yìn nígbà tí Iléeṣẹ́ Ìjọba Tó Ń Rí sí Ọ̀rọ̀ Ààbò àti Ètò Ìdájọ́ lórílẹ̀-èdè náà fọwọ́ sí i pé kí wọ́n kó gbogbo àwọn Ẹlẹ́rìí Jèhófà tó wà lẹ́wọ̀n torí ẹ̀rí ọkàn wọn ò jẹ́ kí wọ́n ṣiṣẹ́ ológun kúrò lọ́dọ̀ àwọn ẹlẹ́wọ̀n tó kù.
Lọ́dún , Iléeṣẹ́ Ìjọba Tó Ń Rí sí Ọ̀rọ̀ Ààbò sọ àgọ́ àwọn ológun kan tó wà ní Sindos, nílùú Tẹsalóníkà di ọgbà ẹ̀wọ̀n tí wọ́n á máa fi àwọn Ẹlẹ́rìí Jèhófà nìkan sí.
Ìròyìn kan sọ pé “bí Iléeṣẹ́ Ìjọba Tó Ń Rí sí Ọ̀rọ̀ Ààbò ṣe fi àánú hàn sí àwọn ẹlẹ́wọ̀n yìí [ìyẹn àwọn Ẹlẹ́rìí Jèhófà] torí pé wọ́n yàtọ̀ pátápátá sí àwọn tó kù" ló mú kí wọ́n pinnu pé wọ́n á máa fi àwọn Ẹlẹ́rìí tó bá jẹ́ ẹlẹ́wọ̀n sí ojú kan náà.
Ọdún  ni orílẹ̀-èdè Gíríìsì jáwọ́ nínú fífi àwọn Ẹlẹ́rìí tí ẹ̀rí ọkàn wọn ò jẹ́ kí wọ́n ṣiṣẹ́ ológun sẹ́wọ̀n.
Ìjọba ilẹ̀ South Korea náà ti fàánú hàn sáwọn ọ̀dọ́kùnrin tí wọ́n fi sẹ́wọ̀n torí pé wọn ò fẹ́ ṣe ohun tó ta ko ohun tí wọ́n gbà gbọ́, * wọ́n ti ya ọ̀pọ̀ nínú wọn sọ́tọ̀ kúrò lára àwọn ẹlẹ́wọ̀n tó kù.
Ọ̀pọ̀ ọgbà ẹ̀wọ̀n tí àwọn Ẹlẹ́rìí Jèhófà ti pọ̀ jù ló ti ṣe bẹ́ẹ̀, wọ́n sì ti mú kó rọrùn fáwọn yìí láti ṣe ohun tí ẹ̀rí ọkàn wọn fẹ́ lọ́gbà ẹ̀wọ̀n.
Ẹlẹ́rìí Jèhófà kan tó wà ní Ọgbà Ẹ̀wọ̀n Gunsan ń sọ àǹfààní tí wọ́n ti rí bí wọ́n ṣe yà wọ́n sọ́tọ̀, ó ní: “Wọn ò lè kó àwọn ìwàkiwà bíi ìṣekúṣe àti ọ̀rọ̀kọ́rọ̀ ràn wá mọ́ báyìí.
Àwa àti àwọn arákùnrin wa láǹfààní láti jọ sọ̀rọ̀ tó ń gbéni ró látinú Bíbélì." Ìjọba ò tíì fọwọ́ sí i pé àwọn èèyàn lómìnira láti ṣe ohun tí ẹ̀rí ọkàn wọn bá fẹ́.
A gbóríyìn fún ìjọba ilẹ̀ South Korea fún ìgbésẹ̀ tí wọ́n gbé lẹ́nu àìpẹ́ yìí láti ya àwọn Ẹlẹ́rìí Jèhófà tó jẹ́ ẹlẹ́wọ̀n sọ́tọ̀ kúrò lára àwọn tó kù, àmọ́ wọn ò tíì ṣe ohun táwọn orílẹ̀-èdè míì ti ṣe tipẹ́tipẹ́ láti yanjú ọ̀rọ̀ yìí.
Bí àpẹẹrẹ, látọdún  ni orílẹ̀-èdè Gíríìsì ti ṣètò pé kí àwọn tí ẹ̀rí ọkàn wọn ò jẹ́ kí wọ́n ṣiṣẹ́ ológun máa ṣiṣẹ́ àṣesìnlú.
Orílẹ̀-èdè Jámánì náà gbà tẹ́lẹ̀ pé kí àwọn tí ẹ̀rí ọkàn wọn ò jẹ́ kí wọ́n ṣiṣẹ́ ológun máa ṣiṣẹ́ àṣesìnlú, àmọ́ wọ́n tiẹ̀ ti wá fún wọn lómìnira pátápátá látọdún .
Lọ́dún , orílẹ̀-èdè Taiwan náà ṣòfin tó fàyè gba àwọn tí ẹ̀rí ọkàn wọn ò jẹ́ kí wọ́n ṣiṣẹ́ ológun láti máa ṣiṣẹ́ àṣesìnlú.
Àwọn ọ̀dọ́kùnrin tó jẹ́ Ẹlẹ́rìí Jèhófà àtàwọn mọ̀lẹ́bí wọn lórílẹ̀-èdè South Korea ń retí pé ìjọba orílẹ̀-èdè àwọn máa ṣe ohun tí ìjọba àpapọ̀ sọ nípa ẹ̀tọ́ téèyàn ní láti ṣe ohun tí ẹ̀rí ọkàn rẹ̀ bá fẹ́.
ìpínrọ̀  Òfin tí ìjọba àpapọ̀ ṣe fọwọ́ sí i pé àwọn èèyàn kárí ayé lẹ́tọ̀ọ́ láti kọ ohun tí ẹ̀rí ọkàn wọn ò gbà láyè, ó sì di dandan kí ìjọba orílẹ̀-èdè South Korea tẹ̀ lé òfin yìí.
Wo àpilẹ̀kọ náà, “Ìwà Ìrẹ́jẹ tí Ìjọba Ilẹ̀ South Korea Ń Hù Kò Tẹ́ Àwọn Èèyàn Kárí Ayé Lọ́rùn." ‘Wọn ò lè kó ìwàkiwà ràn wá mọ́ báyìí, àwa àtàwọn ará wa sì láǹfààní láti jọ máa sọ̀rọ̀ tó ń gbéni ró’ Mọ Púpọ̀ Sí I ÌBÉÈRÈ TÁWỌN ÈÈYÀN MÁA Ń BÉÈRÈ Kí Nìdí Tí Àwọn Ẹlẹ́rìí Jèhófà Kì Í Fi Í Jagun?
Jákèjádò ayé ni wọ́n ti mọ àwa Ẹlẹ́rìí Jèhófà pé a kì í lọ́wọ́ sí ogun.
Kọ́ nípa ìdí tí a kì í fi í lọ́wọ́ sí ogun.
Ilé Ẹjọ́ ní Rọ́síà Kéde Pé Ìwé “Agbawèrèmẹ́sìn" Ni Bíbélì Ní August , , Ilé Ẹjọ́ Ìlú Vyborg kéde pé ìwé “agbawèrèmẹ́sìn" ni Bíbélì Ìwé Mímọ́ ní Ìtumọ̀ Ayé Tuntun lédè Rọ́ṣíà, tí àwọn Ẹlẹ́rìí Jèhófà ti tẹ̀ jáde ní ọ̀pọ̀ èdè. * Ìgbà àkọ́kọ́ rèé tí wọ́n máa fòfin de Bíbélì ní orílẹ̀-èdè tí ọ̀pọ̀ àwọn tó jẹ́ ọmọ ibẹ̀ ti ń sọ pé Kristẹni làwọn.
Lápa ìparí oṣù July , Ilé Ẹjọ́ Ìlú Vyborg pa dà bẹ̀rẹ̀ ìgbẹ́jọ́ tí wọ́n ti sún síwájú láti April  torí pé kí àwọn tó pera wọn ní ọ̀jọ̀gbọ́n lè ráyè ṣàyẹ̀wò lórí Bíbélì náà.
Àwọn aláṣẹ ìrìnnà Leningrad-Finlyandskiy Transport ló pe ẹjọ́, tí wọ́n sì sọ fún ilé ẹjọ́ pé kí wọ́n yan àwọn “ọ̀jọ̀gbọ́n" tó máa ṣàyẹ̀wò Bíbélì Ìtumọ̀ Ayé Tuntun láti mọ̀ bóyá ìwé “agbawèrèmẹ́sìn" ni, ilé ẹjọ́ sì fara mọ́ ohun tí wọ́n sọ.
Lẹ́yìn tí wọ́n ti fi ọ̀pọ̀ àkókò falẹ̀, àwọn tó ń ṣàyẹ̀wò parí àyẹ̀wò wọn, wọ́n sì gbé e lọ síwájú ilé ẹjọ́ ní June , .
Ibi tí wọ́n parí àyẹ̀wò ọ̀hún sí ni pé ìwé “agbawèrèmẹ́sìn" ni Bíbélì náà.
Ìpinnu tí ilé ẹjọ́ ṣe yìí ò yàtọ̀ sí ìpinnu táwọn ilé ẹjọ́ míì ti ṣe tẹ́lẹ̀, láwọn ìgbà tí wọ́n ní kí àwọn tó pera wọn ní ọ̀jọ̀gbọ́n ṣe irú àyẹ̀wò yẹn lórí àwon ìwé míì tàwọn Ẹlẹ́rìí Jèhófà tẹ̀ jáde.
Ọ̀rọ̀ Ẹ̀sìn Ni Wọ́n Gbé Àyẹ̀wò Náà Kà, Kì Í Ṣe Orí Ohun Tó Jẹ́ Òtítọ́ Kí àwọn tó ṣe àyẹ̀wò náà lè kín ọ̀rọ̀ wọn lẹ́yìn, wọ́n ní Bíbélì Ìtumọ̀ Ayé Tuntun “kì í ṣe Bíbélì." Ohun tí wọ́n sọ yìí mú kéèyàn má lè fi Òfin Tó Dá Lórí Gbígbéjà Ko Àwọn Agbawèrèmẹ́sìn, èyí tó sọ pé ẹnikẹ́ni ò gbọ́dọ̀ pe àwọn ìwé mímọ́ bíi Bíbélì ní ìwé agbawèrèmẹ́sìn mú wọn.
Yaroslav Sivulskiy, tó jẹ́ aṣojú Ẹgbẹ́ Àwọn Kristẹni Ẹlẹ́rìí Jèhófà nílẹ̀ Yúróòpù, sọ pé: “Àwọn aláṣẹ orílẹ̀-èdè Rọ́ṣíà ò ṣẹ̀ṣẹ̀ máa ṣi òfin agbawèrèmẹ́sìn lò lórí ọ̀rọ̀ ìjọsìn wa.
Àmọ́ lọ́tẹ̀ yìí, wọn dọ́gbọ́n sí i kí òfin má bàá mú wọn.
Ọgbọ́n tí wọ́n sì dá ni bí wọn ṣe sọ pé Bíbélì Ìtumọ̀ Ayé Tuntun kì í ṣe Bíbélì torí kí wọ́n lè kéde pé ìwé agbawèrèmẹ́sìn ni.
Ṣe lọ̀rọ̀ yìí túbọ̀ jẹ́ ká mọ̀ pé ó fẹ́rẹ̀ẹ́ má sí ohun táwọn aláṣẹ ilẹ̀ Rọ́ṣíà ò ní ṣe kí wọ́n lè ba àwa Ẹlẹ́rìí Jèhófà lórúkọ jẹ́." “A ò lè pe Bíbélì, Koran, Tanakh àti Kangyur, títí kan àwọn ohun tó wà nínú ìwé yìí àtàwọn ọ̀rọ̀ tá a fà yọ nínú wọn ní ìwé àwọn agbawèrèmẹ́sìn."—Àtúnṣe sí Òfin Orílẹ̀-èdè Rọ́síà Tó Dá Lórí Gbígbéjà Ko Àwọn Agbawèrèmẹ́sìn, Àpilẹ̀kọ .: Àwọn ìgbésẹ̀ tó ṣàrà ọ̀tọ̀ tó bá kan lílo òfin Orílẹ̀-èdè Rọ́ṣíà tó dá lórí gbígbéjà ko àwọn agbawèrèmẹ́sìn lórí ọ̀rọ̀ àwọn ìwé ẹ̀sìn.
Ohun táwọn tó ṣe àyẹ̀wò gbé ọ̀rọ̀ wọn kà gangan láti fi ti ohun tí wọ́n sọ lẹ́yìn pé Bíbélì Ìtumọ̀ Ayé Tuntun “kì í ṣe Bíbélì" ni pé, wọ́n ní “Jèhófà" ló pe orúkọ Ọlọ́run tí wọ́n lo lẹ́tà mẹ́rin * fún lédè Hébérù.
Àwọn agbẹjọ́rò tó ń ṣojú fáwọn Ẹlẹ́rìí Jèhófà mú ẹ̀rí wá láti fi hàn pé èrò àwọn tó ṣe àyẹ̀wò náà kò tọ́.
Àwọn agbẹjọ́rọ̀ náà fi àwọn Bíbélì èdè Rọ́ṣíà mẹ́wàá míì tó lo orúkọ náà Jèhófà han ilé ẹjọ, wọ́n tún fi àwọn ìwé ewì tí Tsvetaeva àti Pushkin kọ, títí kan àwọn ìwé tí Kuprin, Goncharov àti Dostoyevsky kọ, pẹ̀lú àwọn ọ̀rọ̀ míì tí wọ́n fà yọ látinú àwọn ìwé pàtàkì lédè Rọ́ṣíà.
Wọ́n tún tọ́ka sí Bíbélì Makarios, ìyẹn Bíbélì èdè Rọ́ṣíà tí wọ́n ṣe jáde láàárín ọdún  sí .
Àwọn atúmọ̀ èdè tó jẹ́ oníṣọ́ọ̀ṣì Ọ́tọ́dọ́ọ̀sì ló túmọ̀ rẹ̀, orúkọ náà Jèhófà sì fara hàn níbẹ̀ ní ìgbà tó lé ní ẹgbẹ̀rún mẹ́ta ààbọ̀ [].
Bákan náà, ilé ẹjọ́ gba àwọn ọ̀jọ̀gbọ́n méjì láyè láti sọ tẹnu wọn, kí wọ́n fi hàn pé Bíbélì Mímọ́ ni Bíbélì Ìtumọ̀ Ayé Tuntun lóòótọ́.
Níbi ìgbẹ́jọ́ yẹn ní August , Ọ̀jọ̀gbọ́n Anatoliy Baranov, * tó jẹ́ onímọ̀ nípa èdè táwọn èèyàn bọ̀wọ̀ fún, jẹ́rìí sí i pé bí àwọn gbólóhùn tó wà nínú Bíbélì Ìtumọ̀ Ayé Tuntun ṣe yàtọ̀ sí ti Bíbélì tí wọ́n ń lò ní ṣọ́ọ̀ṣì ò túmọ̀ sí pé Bíbélì Ìtumọ̀ Ayé Tuntun kì í ṣe Bíbélì.
Kò sí bí ìtumọ̀ Bíbélì méjì ọ̀tọ̀ọ̀tọ̀ ṣe lè lo ọ̀rọ̀ kan náà.
Tá a bá fẹ́ mọ̀ bóyá Bíbélì kan tí wọ́n ṣe jáde lóde òní péye lóòótọ́, àfi ká fi wéra pẹ̀lú Bíbélì tí wọ́n kọ ní ìpilẹ̀ṣẹ̀ (lédè Hébérù, Árámáìkì tàbí Gíríìkì) dípò ká fi wé èyí tó jẹ́ pé irú èdè yẹn náà ni wọ́n fi kọ ọ́, bó tiẹ̀ jẹ́ pé ó ti pẹ́ díẹ̀ tí wọ́n ti kọ ọ́.
Níbi ìgbẹ́jọ́ yẹn ní August , Mikhail Odintsov, * tó jẹ́ ọ̀mọ̀wé nípa ẹ̀sìn jẹ́rìí sí i pé kókó ọ̀rọ̀ inú Bíbélì Ìtumọ̀ Ayé Tuntun ò yàtọ̀ sí tàwọn Bíbélì èdè Rọ́ṣíà yòókù, bí wọ́n sì ṣe to àwọn ìwé inú rẹ̀ bá ti àwọn Bíbélì tí ọ̀pọ̀ èèyàn ń lò mu.
Ọ̀gbẹ́ni Odintsov sọ̀rọ̀ lórí bí Bíbélì náà ṣe lo orúkọ Ọlọ́run, ó fìdí ẹ̀ múlẹ̀ pé “Jèhófà" làwọn atúmọ̀ èdè míì tó jẹ́ ọmọ ilẹ̀ Rọ́ṣíà lò, títí kan àwọn tó túmọ̀ Bíbélì táwọn oníṣọ́ọ̀ṣì ń lò, nǹkan bí ìgbà mẹ́wàá ni Bíbélì yìí tiẹ̀ lo orúkọ náà.
Àwọn tó ṣe àyẹ̀wò tún sọ pé Bíbélì Ìtumọ̀ Ayé Tuntun kì í ṣe Bíbélì torí pé wọn ò kọ ọ́ sínú rẹ̀ pé Bíbélì ni.
Àmọ́, Ọ̀gbẹ́ni Odintsov ṣàlàyé pé ó tọ́ láti pe Bíbélì ní “Ìwé Mímọ́." Ìgbẹ́jọ́ Lórí Bíbélì Ìtumọ̀ Ayé Tuntun—Ọ̀nà Míì Tí Wọ́n Fẹ́ Fi Rẹ́ Àwọn Ẹlẹ́rìí Jèhófà Jẹ Ìpinnu tí Ilé Ẹjọ́ Ìlú Vyborg ṣe ò tíì múlẹ̀, ìjọba ò sì tíì fi Bíbélì Ìtumọ̀ Ayé Tuntun kún àwọn ìwé tí wọ́n kà sí Ìwé Agbawèrèmẹ́sìn.
Àwọn Ẹlẹ́rìí Jèhófà máa kọ̀wé sí Ilé Ẹjọ́ Leningrad láàárín ọgbọ̀n [] ọjọ́ láti pe ẹjọ́ kòtẹ́milọ́rùn.
Ó ti lé lọ́dún mẹ́wàá tí ìjọba ti ń ṣenúnibíni sáwọn Ẹlẹ́rìí Jèhófà ní Rọ́ṣíà, àmọ́ èyí tí wọ́n ṣe yìí, tí wọ́n sọ pé àwọn máa fòfin de Bíbélì táwọn Ẹlẹ́rìí fi ń jọ́sìn ló wà lójú ọpọ́n báyìí.
July  lọ̀rọ̀ dójú ẹ̀, nígbà tí Ilé Ẹjọ́ Gíga Jù Lọ sọ pé àwọn ò yíhùn pa dà lórí ohun táwọn ti sọ tẹ́lẹ̀ pé iṣẹ́ ọ̀daràn làwọn Ẹlẹ́rìí Jèhófà ń ṣe ní Rọ́ṣíà.
Ìpinnu tí Ilé Ẹjọ́ Ìlú Vyborg wá ṣe lẹ́nu àìpẹ́ yìí fi hàn pé ìjọba Rọ́ṣíà ò jáwọ́ nínú inúnibíni tí wọ́n ń ṣe sáwọn Ẹlẹ́rìí Jèhófà láìtọ́.
Òtítọ́ Ni Wọ́n Túmọ̀ Síbẹ̀ Àyẹ̀wò kan táwọn kan tó pera wọn ní ọ̀jọ̀gbọ́n ṣe tẹ́lẹ̀ ni wọ́n fi fòfin de kíkó Bíbélì Ìtumọ̀ Ayé Tuntun wọ orílẹ̀-èdè Rọ́ṣíà.
Ohun tí àyẹ̀wò náà sọ ni pé: “Kí ẹnì kan tó lè túmọ̀ ohun tó wà nínú ìwé mímọ́ bó ṣe yẹ, ó gbọ́dọ̀ nímọ̀ tó jinlẹ̀ nípa Àṣà Mímọ́.
Tí Ṣọ́ọ̀ṣì Ọ́tọ́dọ́ọ̀sì bá fẹ́ ṣàlàyé ohun tí Ọ̀rọ̀ Ọlọ́run túmọ̀ sí, ìlànà tó ṣe kedere tí wọ́n máa ń tẹ̀ lé ni pé: Ohun tí Àṣà Mímọ́ sọ ló lè jẹ́ kéèyàn lóye Ìwé Mímọ́." Èyí fi hàn pé àṣà ṣọ́ọ̀ṣì ló gbọ́dọ̀ gbawájú tó bá dọ̀rọ̀ ìtúmọ̀ Bíbélì.
Àmọ́ nígbà tí J.
BeDuhn, tó jẹ́ Ọ̀jọ̀gbọ́n nínú Ẹ̀kọ́ Ìsìn ní Yunifásítì Northern Arizona yẹ Bíbélì Ìtumọ̀ Ayé Tuntun àtàwọn ìtúmọ̀ Bíbélì mẹ́jọ míì tó jẹ́ tòde òní wò, ohun tó parí èrò sí ni pé “Bíbélì Ìtumọ̀ Ayé Tuntun ló péye jù nínú gbogbo ẹ̀." Ó sọ pé nínú gbogbo ẹ̀, Bíbélì yìí ni ò gbè sápá kan, nígbà tó sì ń ṣàlàyé báwọn Ẹlẹ́rìí Jèhófà ṣe ṣe Bíbélì yìí,ó ní ṣe làwọn Ẹlẹ́rìí “gbìyànjú gan-an kí wọ́n lè dá ẹ̀sìn Kristẹni pa dà sí bó ṣe wà níbẹ̀rẹ̀." Ó ní èyí “ti jẹ́ káwọn Ẹlẹ́rìí Jèhófà túmọ̀ Bíbélì láìṣègbè, kí wọ́n sì gbé ohun tí wọ́n gbà gbọ́ àtàwọn ohun tí wọ́n ń ṣe ka ọ̀rọ̀ inú Bíbélì.
Wọn ò fi ọ̀rọ̀ tiwọn kún èyí tó ti wà nínú Bíbélì.
Òótọ́ ni pé àwọn aláríwísí kan máa ń sọ pé ohun tí wọ́n ń ṣe yìí fi hàn pé wọn ò nírìírí.
Àmọ́ ìtumọ̀ Bíbélì wọn bá èyí tó ti wà ní ìpilẹ̀ṣẹ̀ mu, kò dájú pé àbùmọ́ kankan wà níbẹ̀ bíi ti ọ̀pọ̀ àwọn ìtumọ̀ Bíbélì táwọn ṣọ́ọ̀ṣì Pùròtẹ́sítáǹtì ń lò.’"—Wo ìwé Truth in Translation: Accuracy and Bias in English Translations of the New Testament, tí Jason David BeDuhn ṣe, ojú ìwé  sí .
Ìdí Táwọn Ẹlẹ́rìí Jèhófà Fi Ń Ṣe Bíbélì Ìtumọ̀ Ayé Tuntun jáde Ó rọrùn lóye, èdè òde òní ni wọ́n sì fi túmọ̀ rẹ̀ látinú èdè Hébérù, Árámáìkì àti Gíríìkì tí wọ́n fi kọ ọ́ Ó péye, ó sì bóde mu tó bá  dọ̀rọ̀ ìmọ̀ ìwé nípa ìtúmọ̀ Bíbélì Ọ̀fẹ́ ni, ó sì wà ní èdè tó ju ọgọ́fà [] lọ lórí ìwé, ní àtẹ́tísí, lédè àwọn adití àti lórí ìkànnì jw.org Déètì Ìṣẹ̀lẹ̀ Ẹjọ́ Táwọn Aláṣẹ Pè Lórí Bíbélì Ìwé Mímọ́ ní Ìtumọ̀ Ayé Tuntun Ilé Ẹjọ́ Ìlú Vyborg gbà pẹ̀lú ohun tí olùpẹ̀jọ́ sọ pé kí wọ́n kéde pé “ìwé agbawèrèmẹ́sìn" ni Bíbélì Ìtumọ̀ Ayé Tuntun Ilé Ẹjọ́ Ìlú Vyborg pa dà bẹ̀rẹ̀ ìgbẹ́jọ́ lórí ọ̀rọ̀ àyẹ̀wò Bíbélì Ìtumọ̀ Ayé Tuntun Ìròyìn látọ̀dọ̀ iléeṣẹ́ Center of Sociocultural Expert Studies fìdí ẹ̀ múlẹ̀ pé Bíbélì Ìtumọ̀ Ayé Tuntun “kì í ṣe Bíbélì" àti pé ìwé “agbawèrèmẹ́sìn" ni Ilé Ẹjọ́ Gíga Jù Lọ lórílẹ̀-èdè Rọ́ṣíà fọwọ́ sí ẹjọ́ táwọn ilé ẹjọ́ kéékèèké ti dá tẹ́lẹ̀ pé kí wọ́n gbẹ́sẹ̀ lé gbogbo Bíbélì tí wọ́n gbà ní July Ilé Ẹjọ́ Ìlú Vyborg pàṣẹ pé kí iléeṣẹ́ Center of Sociocultural Expert Studies bẹ̀rẹ̀ àyẹ̀wò lórí Bíbélì Ìtumọ̀ Ayé Tuntun kí wọ́n lè rí àmì èyíkéyìí tó bá fi hàn pé ìwé “agbawèrèmẹ́sìn" ni Torí ohun tí olùpẹ̀jọ́ sọ, Ilé Ẹjọ́ Ìlú Vyborg bẹ̀rẹ̀ ìgbẹ́jọ́ kí wọ́n lè kéde pé ìwé “agbawèrèmẹ́sìn" ni Bíbélì Ìtumọ̀ Ayé Tuntun Ilé ẹjọ́ Arbitration Court ti ìlú St. Petersburg àti Àgbègbè Leningrad ò gba ohun táwọn Ẹlẹ́rìí Jèhófà sọ lórí ọ̀rọ̀ àwọn Bíbélì wọn táwọn aláṣẹ gbà láìtọ́ Àwọn aláṣẹ tó ń rí sí ohun tó ń wọ̀lú, tó sì ń jáde nílùú Vyborg gbẹ́sẹ̀ lé gbogbo Bíbélì tí iye wọn jẹ́ , tó wà nínú ẹrù tó wọlé sí orílẹ̀-èdè náà ní July , wọ́n ní ó ṣeé ṣe káwọn rí ẹ̀rí nínú ẹ̀ pé ìwé “agbawèrèmẹ́sìn" ni Àwọn aláṣẹ tó ń rí sí ohun tó ń wọ̀lú, tó sì ń jáde nílùú Vyborg gba ẹ̀dà Bíbélì mẹ́ta, wọ́n láwọn fẹ́ fún àwọn ọ̀jọ̀gbọ́n tó máa ṣàyẹ̀wò ẹ̀ kó lè hàn pé ó tọ́ báwọn ṣe gbà á Àwọn aláṣẹ tó ń rí sí ohun tó ń wọ̀lú, tó sì ń jáde nílùú Vyborg ò jẹ́ kí àwọn Ẹlẹ́rìí Jèhófà kó ẹrù wọ̀lú, bẹ́ẹ̀ Bíbélì Ìtumọ̀ Ayé Tuntun lédè Rọ́ṣíà nìkan ló wà nínú ẹrù náà ìpínrọ̀   A ti tẹ Bíbélì Ìwé Mímọ́ ní Ìtumọ̀ Ayé Tuntun jáde lódindi tàbí lápá kan ní èdè tó lé ní ọgọ́fà [].
Ẹ̀dà tá a ti pín ti lé ní mílíọ̀nù lọ́nà igba.
ìpínrọ̀   Lẹ́tà mẹ́rin yìí, יהוה, ni wọ́n ń lò fún orúkọ Ọlọ́run lédè Hébérù.
Lédè Gẹ̀ẹ́sì, ohun táwọn lẹ́tà náà túmọ̀ sí ni YHWH tàbí JHVH.
Ó fẹ́rẹ̀ẹ́ tó ẹgbẹ̀rún méje [,] ìgbà tó fara hàn nínú Ìwé Mímọ́ Lédè Hébérù (táwọn èèyàn máa ń pè ní Májẹ̀mú Láéláé).
ìpínrọ̀   Professor Baranov wà nínú ìgbìmọ̀ Expert Committee for Certifying Expert Linguists at the Russian Center for Judicial Expert Studies, òun sì ni ọ̀gá ní ẹ̀ka Department of Experimental Lexicography of the Institute of the Russian Language of the Russian Academy of Sciences.
ìpínrọ̀   Ògbógi ni Professor Odintsov, ó sì wà nínú àjọ Academic Council of the Russian State Archive of Socio-Political History, òun tún ni ààrẹ ẹgbẹ́ Association of Researchers of Religion.
Àjọ Kan Lábẹ́ Ìjọba Orílẹ̀-èdè Bọ̀géríà Fìyà Jẹ Àwọn Tó Ń Ṣe Ẹ̀tanú Ẹ̀sìn Ìjọba ti dá àwọn Ẹlẹ́rìí Jèhófà tó wà lórílẹ̀-èdè Bọ̀géríà láre.
Wọ́n jẹ́ káwọn èèyàn lómìnira ọrọ̀ sísọ, àmọ́ wọn ò gbà kí wọ́n máa fìyẹn ṣe ẹ̀tanú ẹ̀sìn sáwọn míì.
Àjọ Tó Ń Rí sí Ọ̀rọ̀ Ẹ̀tanú lórílẹ̀-èdè Bọ̀géríà kíyè sí i pé iléeṣẹ́ tẹlifíṣọ̀n SKAT TV ní Bọ̀géríà àtàwọn oníròyìn méjì tó ń bá wọn ṣiṣẹ́ mọ̀ọ́mọ̀ tan irọ́ kálẹ̀ nípa àwọn Ẹlẹ́rìí Jèhófà, wọ́n sì ń ṣe ohun tó máa mú káwọn èèyàn máa hùwà ipá sáwọn Ẹlẹ́rìí.
Ohun tí Àjọ náà parí èrò sí ni pé ohun tí iléeṣẹ́ SKAT TV ṣe “ò ṣeé gbójú fò." Ètò Orí Tẹlifíṣọ̀n Ń Mú Káwọn Èèyàn Kórìíra Ẹ̀sìn, Kí Wọ́n sì Máa Hùwà Ipá Àwọn iléeṣẹ́ tẹlifíṣọ̀n orílẹ̀-èdè Bọ̀géríà sábà máa ń ṣe àwọn ètò tó ń ba àwọn Ẹlẹ́rìí Jèhófà lórúkọ jẹ́, pàápàá àwọn oníròyìn iléeṣẹ́ SKAT TV.
Ṣe ni wọ́n ń ba àwọn Ẹlẹ́rìí Jèhófà lórúkọ jẹ́, wọ́n sì ń mú káwọn èèyàn máa rò pé ọ̀daràn paraku làwọn Ẹlẹ́rìí.
Kò síbi táwọn èèyàn kì í ti wo àwọn ètò yìí ní gbogbo orílẹ̀-èdè Bọ̀géríà, wọ́n sì ti gbé e sórí Íńtánẹ́ẹ̀tì.
Ohun táwọn èèyàn ń wò nínú àwọn ètò yìí tún ti mú kí wọ́n kórìíra àwọn Ẹlẹ́rìí Jèhófà, kí wọ́n sì máa hùwà ipá sí wọn.
Nínú ètò kan tí wọ́n ṣe ní May , iléeṣẹ́ SKAT TV sọ pé àwọn tó lọ ká àwọn Ẹlẹ́rìí Jèhófà mọ́ Gbọ̀ngàn Ìjọba (ìyẹn ilé ìjọsìn) wọn nílùú Burgas, tí wọ́n sì lù wọ́n nílùkulù ò jẹ̀bi.
Ohun tó ṣẹlẹ̀ rèé: Àwọn Ẹlẹ́rìí Jèhófà pé jọ láti ṣe ìrántí ikú Kristi tí wọ́n máa ń ṣe lọ́dọọdún, ni àwọn jàǹdùkú kan bá ya wọ ibi tí wọ́n wà, wọ́n sì lu ọ̀pọ̀ àwọn tó wà níbẹ̀ nílùkulù.
Márùn-ún nínú àwọn tó wà níbẹ̀ ni wọ́n gbé lọ sí ọsibítù torí wọ́n fara pa.
Ètò tí iléeṣẹ́ SKAT TV ṣe yẹn mú káwọn èèyàn tún ṣe irú ohun táwọn jàǹdùkú yẹn ṣe, wọ́n tiẹ̀ tún ń sọ ọ́ nínú àwọn ètò míì tí wọ́n wá ń ṣe lẹ́yìn ìyẹn pé ìyà tọ́ sí àwọn Ẹlẹ́rìí Jèhófà. * Lẹ́yìn táwọn ètò yẹn gorí afẹ́fẹ́, ọ̀pọ̀ ìgbà ni wọ́n lu àwọn Ẹlẹ́rìí Jèhófà nílùkulù, wọ́n sì ba ọ̀pọ̀ àwọn Gbọ̀ngàn Ìjọba wọn jẹ́.
Àwọn aláṣẹ àwọn àgbègbè kan tiẹ̀ ti ṣòfin tó ká àwọn Ẹlẹ́rìí lọ́wọ́ kò lágbègbè wọn.
Àwọn Ẹlẹ́rìí Jèhófà ń ṣèpàdé ní Gbọ̀ngàn Ìjọba nílùú Burgas Àjọ Náà Fìyà Jẹ Àwọn Tó Rú Òfin, Tí Wọ́n Tún Ṣe Ohun Tí Ò Bójú Mu Ní February , àwọn Ẹlẹ́rìí Jèhófà kọ̀wé sí Àjọ Tó Ń Rí sí Ọ̀rọ̀ Ẹ̀tanú nípa àwọn ètò orí tẹlifíṣọ̀n mẹ́fà tí iléeṣẹ́ SKAT TV gbé gorí afẹ́fẹ́ lọ́dún  àti .
Àwọn Ẹlẹ́rìí fẹ̀sùn kan iléeṣẹ́ SKAT TV pé ṣe ni wọ́n ń ṣe ẹ̀tanú àwọn, bí wọ́n sì ṣe ń gbé àwọn ètò yìí kiri ti mú káwọn èèyàn máa yọ àwọn Ẹlẹ́rìí lẹ́nu, kí wọ́n máa sọ̀rọ̀ burúkú sí wọn, kí wọ́n sì máa ṣe ẹ̀tanú wọn.
Ní January , , Àjọ náà fẹnu kò, wọ́n sì sọ pé òótọ́ ni ohun táwọn Ẹlẹ́rìí Jèhófà sọ.
Wọ́n rí i pé irọ́ ni ẹ̀sùn tí iléeṣẹ́ SKAT TV àtàwọn oníròyìn wọn méjì fi kan àwọn Ẹlẹ́rìí Jèhófà, ohun tí wọ́n sì ń sọ nípa wọn ò lẹ́sẹ̀ ńlẹ̀.
Àjọ náà rí i pé ẹ̀tanú ẹ̀sìn ni wọ́n fi àwọn ètò orí tẹlifíṣọ̀n mẹ́fà náà ṣe sí àwọn Ẹlẹ́rìí Jèhófà, ohun tí iléeṣẹ́ yẹn sì ṣe ta ko ohun tó yẹ káwọn oníròyìn máa ṣe, èyí tó fi hàn pé wọn ò mọṣẹ́ wọn níṣẹ́.
Ohun tí Àjọ náà sọ nígbà tó ń ṣèdájọ́ ni pé “wọn ò jẹ́ kí àwọn tó ń ṣe ẹ̀sìn yìí rímú mí, torí wọ́n ń hùwà tí ò yẹ, tí ò sì bófin mu sí gbogbo wọn." Àjọ náà sọ pé bó tiẹ̀ jẹ́ pé òfin fún èèyàn lómìnira ọ̀rọ̀ sísọ, kò fàyè gba kéèyàn máa sọ̀rọ̀ burúkú nípa àwọn míì.
Wọ́n wá sọ pé “ohun tí iléeṣẹ́ tẹlifíṣọ̀n yẹn ṣe ò ṣeé gbójú fò." Ohun tí Àjọ náà parí èrò sí ni pé irọ́ tí wọ́n pa mọ́ àwọn Ẹlẹ́rìí Jèhófà yìí kì í ṣe ọ̀rọ̀ kékeré.
Bí iléeṣẹ́ SKAT TV àtàwọn oníròyìn wọn ò ṣe gba ẹ̀bi wọn lẹ́bi, kí wọ́n sì ṣe ohun tó yẹ kí wọ́n ṣe tiẹ̀ tún múnú bí àjọ yìí.
Kí wọ́n lè mọ bí ohun tí wọ́n ṣe ṣe wúwo tó, Àjọ náà bu owó ìtanràn lé wọ́n, kódà, owó ọ̀hún ju iye tí wọ́n sábà máa ń bù lé àwọn tó jẹ̀bi.
Ìgbésẹ̀ Tí Ò Jẹ́ Kí Ìyà Jẹ Wọ́n Gbé Àwọn Ẹlẹ́rìí Jèhófà gbóríyìn fún Àjọ náà pé wọn ò fàyè gba àwọn oníròyìn tó ń bani lórúkọ jẹ́, tó sì ń ṣe ẹ̀tanú.
Ìkìlọ̀ ni ìdájọ́ tí Àjọ náà ṣe tún máa jẹ́ fáwọn iléeṣẹ́ ìròyìn míì tó wà lórílẹ̀-èdè Bọ̀géríà táwọn náà ti ń fún àwọn Ẹlẹ́rìí Jèhófà níṣòro pé wọn ò gbọ́dọ̀ fẹ̀sùn èké kan àwọn Ẹlẹ́rìí mọ́, wọn ò sì gbọ́dọ̀ sọ̀rọ̀ burúkú nípa wọn.
Ọ̀gbẹ́ni Krassimir Velev tó jẹ́ agbẹnusọ àwọn Ẹlẹ́rìí Jèhófà ní Bọ̀géríà sọ pé, “Kò sẹ́ni tó máa fẹ́ kí wọ́n máa tan irọ́ kálẹ̀ nípa òun, àwa náà ò fẹ́ bẹ́ẹ̀.
Etí tó ti gbọ́ àlọ sì yẹ kó gbọ́ àbọ̀, ó yẹ kí àwọn ará Bọ̀géríà tó ti gbọ́ ìgbọ́kúgbọ̀ọ́ nípa àwa Ẹlẹ́rìí Jèhófà gbọ́ òkodoro òtítọ́ nípa wa.
Inú wa sì dùn pé Àjọ náà ti gbé ìgbésẹ̀ kí ọ̀rọ̀ náà lè yanjú." ìpínrọ̀   Ní July , , iléeṣẹ́ SKAT TV tún gbé fídíò kan sáfẹ́fẹ́, èyí tó dá lórí ìyà tí wọ́n fi jẹ àwọn Ẹlẹ́rìí ní April , .
Wọn ò yé ba àwọn Ẹlẹ́rìí Jèhófà lórúkọ jẹ́, wọ́n sì ń mú káwọn èèyàn máa kórìíra wọn.
Kí Ni Àwa Ẹlẹ́rìí Jèhófà Gbà Gbọ́?
Ní ṣókì, wo ohun mẹ́ẹ̀ẹ́dógún [] tá a gbà gbọ́.
Ètò Iṣẹ́ Àṣesìnlú Yọrí sí Rere Lórílẹ̀-èdè Taiwan Lọ́dún , ìjọba orílẹ̀-èdè Taiwan fọwọ́ sí i pé káwọn tí ẹ̀rí ọkàn ò jẹ́ kí wọ́n ṣiṣẹ́ ológun máa ṣe iṣẹ́ àṣesìnlú ní àfidípò sí iṣẹ́ ológun, èyí á jẹ́ kí wọ́n lè ṣe ojúṣe wọn láti ṣiṣẹ́ sin ìjọba láìṣe ohun tó máa ta ko ẹ̀rí ọkàn wọn.
Ètò tí ìjọba ṣe yìí ti jẹ́ kí àwọn tí ẹ̀rí ọkàn ò jẹ́ kí wọ́n ṣiṣẹ́ ológun ráyè máa ṣiṣẹ́ sìnlú láwọn ilé ìwòsàn, ilé tí wọ́n ti ń tọ́jú àwọn arúgbó àti láwọn ibòmíì nílùú.
Ètò yìí ti ṣe bẹbẹ, kódà, ó ṣàǹfààní ju bí ìjọba ṣe rò lọ.
Àwọn aráàlú ń jadùn ẹ̀, bẹ́ẹ̀ náà làwọn tí ẹ̀rí ọkàn ò jẹ́ kí wọ́n ṣiṣẹ́ ológun ń gbádùn ẹ̀ torí bí ìjọba ò ṣe fi wọ́n sẹ́wọ̀n mọ́ torí pé wọn ò wọṣẹ́ ológun.
Nínú fídíò yìí, ẹ máa rí bí ètò iṣẹ́ àṣesìnlú ṣe bẹ̀rẹ̀ lórílẹ̀-èdè Taiwan, ẹ̀ẹ́ rí ìdáhùn sí àwọn ìbéèrè tí àwọn tí kò fara mọ́ ètò yìí sábà máa ń béèrè, ẹ̀ẹ́ sì gbọ́rọ̀ lẹ́nu àwọn tọ́rọ̀ kàn fúnra wọn.
Ọ̀gbẹ́ni Kou-Enn Lin, tó jẹ́ ọ̀gá àgbà Àjọ Tó Ń Fani Wọṣẹ́ Ológun sọ pé: “Á wù mí tí àwọn ìjọba orílẹ̀-èdè míi bá fi tiwa ṣe àríkọ́gbọ́n." Máà bínú, ètò tó o fi ń wo fídíò kò ṣiṣẹ́.
Wa Fídíò Yìí Jáde
Òmìnira Ẹ̀sìn Wà Nínú Ewu Láwọn Àgbègbè Kan ní Ìlà Oòrùn Orílẹ̀-èdè Ukraine Ó ti di ọdún mẹ́rin báyìí táwọn èèyàn ti ń bára wọn jà láwọn ibì kan lágbègbè Luhansk àti Donetsk ní ìlà oòrùn orílẹ̀-èdè Ukraine, èyí sì ti mú kí ìgbésí ayé nira gan-an fún ọ̀pọ̀ àwọn tó ń gbé níbẹ̀, kódà, ṣe ni nǹkan ń burú sí i fún wọn.
Ó tiẹ̀ tún wá légbá kan fáwọn Ẹlẹ́rìí Jèhófà tó ń gbé láwọn àgbègbè yìí, torí pé yàtọ̀ sí ìnira tí gbogbo èèyàn ń kojú, ṣe làwọn tún ń fojú winá ẹ̀tanú ẹ̀sìn.
Ó jọ pé àwọn ẹjọ́ tí ilé ẹjọ́ ní Rọ́ṣíà ń dá lẹ́nu àìpẹ́ yìí láti fòfin de ẹ̀sìn àwọn Ẹlẹ́rìí Jèhófà ń nípa lórí àwọn aláṣẹ tó wà láwọn àgbègbè yìí.
Bíi ti ohun tó ń ṣẹlẹ̀ ní Rọ́ṣíà, àwọn kan lára àwọn aláṣẹ yìí ń ṣe ohun tí kò bófin mu láti kó bá àwọn Ẹlẹ́rìí Jèhófà tó ń gbé níbi tí wọ́n láṣẹ lé lórí, wọ́n sì ń fi òmìnira ẹ̀sìn dù wọ́n.
Wọ́n Ń Lọ́ Ẹ̀sùn Irọ́ Mọ́ Wọn Lẹ́sẹ̀ Àwọn aláṣẹ tó wà láwọn àgbègbè yìí ń ta ọgbọ́nkọ́gbọ́n bíi tàwọn tó ń pe àwọn Ẹlẹ́rìí Jèhófà lẹ́jọ́ ní Rọ́ṣíà, ṣe ni wọ́n ń lọ́ ẹ̀sùn irọ́ mọ́ àwọn Ẹlẹ́rìí tó wà lágbègbè wọn lẹ́sẹ̀.
Ní July , Ilé Ẹjọ́ Gíga Jù Lọ ní Donetsk People’s Republic fi méjì lára àpilẹ̀kọ táwọn Ẹlẹ́rìí Jèhófà ti gbé jáde sẹ́yìn nínú àwọn ìwé ẹ̀sìn wọn kún àwọn ìwé tí ìjọba sọ pé ó jẹ́ ti àwọn agbawèrèmẹ́sìn.
Àwọn aláṣẹ ò jẹ́ káwọn Ẹlẹ́rìí mọ̀ nípa ohun tó ń lọ lórí ọ̀rọ̀ yìí nílé ẹjọ́, wọn ò sì jẹ́ kí wọ́n rí ìwé ẹjọ́ tí ilé ẹjọ́ dá gbà, débi pé wọ́n á pe ẹjọ́ kòtẹ́milọ́rùn.
Ní August , àwọn aláṣẹ kan lágbègbè Novoazovsk àti Debaltsevo kọ lẹ́tà sáwọn Ẹlẹ́rìí Jèhófà tó wà níbẹ̀ láti kìlọ̀ fún wọn pé kí wọ́n má ṣe pín àwọn ìwé ẹ̀sìn wọn mọ́, ìyẹn Ilé Ìṣọ̀ àti Jí! láì kọ́kọ́ gbàwé àṣẹ.
Báwọn aláṣẹ ṣe ń ṣèdíwọ́ fún wọn nìyí tí wọn ò fi lè pín àwọn ìwé ẹ̀sìn tí ìjọba ò kà mọ́ àra ìwé agbawèrèmẹ́sìn pàápàá.
Wọ́n tiẹ̀ halẹ̀ mọ́ àwọn alàgbà ìjọ pé àwọn ló máa forí fá a táwọn bá rí ìkankan nínú àwọn Ẹlẹ́rìí Jèhófà tó ń pínwèé ẹ̀sìn.
Ìkìlọ̀ tó jọ èyí náà ni wọ́n fún àwọn Ẹlẹ́rìí tó wà nílùú Makeyevka nígbà tó yá.
Ní August , , àwọn agbófinró kan pẹ̀lú àwọn sójà àtàwọn ọlọ́pàá ya wọ ibi táwọn Ẹlẹ́rìí Jèhófà ní Alchevsk àti Luhansk ti ń ṣèjọsìn, wọ́n ní wọ́n ti ri bọ́ǹbù mọ́ ibi tí wọ́n ti ń ṣèpàdé yẹn.
Wọ́n ní kí gbogbo àwọn tó wá jọ́sìn níbẹ̀ jáde, wọ́n sì wo ìwé ìdánimọ̀ gbogbo àwọn tó wá. * Wọ́n ya wọ ibi táwọn Ẹlẹ́rìí ti ń jọ́sìn ní Alchevsk Lágbègbè Alchevsk, nígbà táwọn agbófinró ń yẹ ilé ìpàdé náà wò, tí wọ́n láwọn ń wá bọ́ǹbù tó wà níbẹ̀, wọ́n fi kámẹ́rà ká gbogbo ohun tí wọ́n ń ṣe sílẹ̀.
Wọ́n rí díẹ̀ lára ìwé ẹ̀sìn àwọn Ẹlẹ́rìí Jèhófà níbẹ̀, wọ́n wá sọ pé àwọn rí àwọn ìwé ìléwọ́ tó jẹ́ ti àwọn alátakò ẹgbẹ́ òṣèlú LPR, * bẹ́ẹ̀ sì rèé, àwọn agbófinró ọ̀hún ló dọ́gbọ́n mú un wọnú ilé ìpàdé náà.
Wọ́n Ń Fi Ẹ̀sùn Tí Kò Lẹ́sẹ̀ Ńlẹ̀ Kẹ́wọ́ Láti Fòfin De Ìjọsìn Lẹ́yìn ọ̀pọ̀ ọ̀sẹ̀ táwọn agbófinró ti lọ tú àwọn Gbọ̀ngàn Ìjọba, àwọn aláṣẹ tó wà lágbèbè Luhansk bẹ̀rẹ̀ sí í fẹ̀sùn tí kò lẹ́sẹ̀ ńlẹ̀ kan àwọn Ẹlẹ́rìí Jèhófà pé ọ̀tá ìjọba ni wọ́n.
Nígbà tó di August , , Oleksandr Basov, tó jẹ́ Igbákejì Mínísítà Ìjọba lorí Ọ̀rọ̀ Ààbò ẹgbẹ́ òṣèlú LPR, ba àwọn Ẹlẹ́rìí Jèhófà lórúkọ jẹ́ ní gbangba.
Ó tọ́ka sí àwọn ìwé ìléwọ́ tí àwọn agbófinró sọ pé àwọn rí nínú Gbọ̀ngàn Ìjọba tó wà ní Alchevsk pé ìyẹn ló jẹ́ kóun fẹ̀sùn kan àwọn Ẹlẹ́rìí pé wọ́n ń kọ́wọ́ ti àwọn ẹgbẹ́ táwọn aláṣẹ kà sí afẹ̀míṣòfò lágbègbè Luhansk.
Ivan Riher tó jẹ́ agbẹnusọ fáwọn Ẹlẹ́rìí Jèhófà lórílẹ̀-èdè Ukraine sọ pé: “Ní ti ìwé èyíkéyìí tó jẹ mọ́ èyí tí Ọ̀gbẹ́ni Basov, tó jẹ́ Igbákejì Mínísítà sọ pé wọ́n ‘rí’ nínú Gbọ̀ngàn Ìjọba, ó dájú pé àwọn tó sọ páwọn rí i náà ló fi síbẹ̀.
Ó ṣeé ṣe kó jẹ́ pé àwọn kan pín irú ìwé yìí ní Alchevsk lóòótọ́, àmọ́ ó dájú pé àwọn Ẹlẹ́rìí Jèhófà kọ́ ló pín in.
Àwọn Ẹlẹ́rìí Jèhófà kì í dá sí òṣèlú àti ogun, ọgọ́rọ̀ọ̀rún wọn ló wà lẹ́wọ̀n báyìí kárí ayé torí pé ẹ̀rí ọkàn ò jẹ́ kí wọ́n ṣiṣẹ́ ológun.
Látìgbà tí ìjà ti ń wáyé lórílẹ̀-èdè Ukraine, Ẹlẹ́rìí Jèhófà kankan ò dá sí ẹgbẹ́ méjèèjì tó ń bára wọn jà." * Wọn Ò Fi Àwọn Ẹlẹ́rìí Jèhófà Lọ́rùn Sílẹ̀ Àwọn Ẹlẹ́rìí Jèhófà kan lágbègbè yìí sọ pé àwọn aláṣẹ ò jẹ́ káwọn sọ ohun táwọn gbà gbọ́ fáwọn míì, wọ́n sì sọ pé wọ́n ti kìlọ̀ fún àwọn pé àwọn ò gbọ́dọ̀ dá an wò mọ́, bó tiẹ̀ jẹ́ pé ọlọ́pàá ò tíì mú ìkankan nínú wọn.
Ọ̀pọ̀ nínú àwọn Ẹlẹ́rìí Jèhófà tún sọ pé àwọn Ẹ̀ṣọ́ Aláàbò ti ránṣẹ́ sáwọn pé kí àwọn wá.
Táwọn Ẹlẹ́rìí bá ti débẹ̀, ṣe làwọn ẹ̀ṣọ́ yìí máa ń fọ̀rọ̀ wá wọn lẹ́nu wo, wọ́n á kó wọn láyà jẹ, wọ́n á sì fúngun mó wọn pé kí wọ́n dárúkọ àwọn tó ń dárí ẹ̀sìn wọn.
Yàtọ̀ síyẹn, àwọn aláṣẹ ìlú máa ń ya wọ ibi tí wọ́n ti ń jọ́sìn, wọ́n sì máa ń ṣèdíwọ́ fún wọn.
Bí àwọn aláṣẹ ṣe túbọ̀ ń ṣẹ̀tanú àwọn Ẹlẹ́rìí Jèhófà, tí wọ́n sì ń fúngun mọ́ wọn láwọn àgbègbè kan ní Luhansk àti Donetsk ti kọ́já pé wọ́n kàn ń halẹ̀ mọ́ wọn.
Inúnibíni gbáà ni wọ́n ń ṣe, wọ́n sì ń fi òmìnira ẹ̀sìn dù wọ́n.
Àwọn Ẹlẹ́rìí Jèhófà ti wá túbọ̀ ń ṣọ́ra ṣe ju ti tẹ́lẹ̀ lọ báyìí, wọ́n sì ń tẹsẹ̀ òfin bọ ọ̀rọ̀ náà kí wọ́n lè máa ṣèjọsìn wọn ní ìrọwọ́rọsẹ̀.
Bí Wọ́n Ṣe Ń Ṣenúnibíni sí Àwọn Ẹlẹ́rìí Jèhófà Láwọn Àgbègbè Kan ní Donetsk àti Luhansk Wọ́n ń jí wọn gbé, wọ́n sì ń fìyà jẹ wọ́n.
Ní July , àwọn Ẹlẹ́rìí Jèhófà sọ pé láti August  ni àwọn kan tó dira ogun ní ìlà oòrùn orílẹ̀-èdè Ukraine ti jí Ẹlẹ́rìí Jèhófà mẹ́rìndínlọ́gbọ̀n [] gbé, tí wọ́n sì ń fìyà jẹ wọ́n.
Lọ́dún , wọ́n sọ pé wọ́n jí Ẹlẹ́rìí Jèhófà mẹ́ẹ̀ẹ́dógún [] gbé, tí wọ́n sì ṣe wọ́n bọ́ṣẹ ṣe ń ṣojú.
Àwọn àgbàlagbà kan tiẹ̀ wà lára àwọn tí wọ́n jí gbé.
Nígbà tí wọ́n tú wọn sílẹ̀, ṣe ni wọ́n kílọ̀ fáwọn Ẹlẹ́rìí náà pé tí àwọn bá tún rí wọn tí wọ́n ń ṣe ẹ̀sìn wọn, àwọn máa mú wọn, àwọn á sì bu owó ìtanràn lé wọn.
Ẹ̀tanú ẹ̀sìn.
Ní September , , Ọ́fíìsì Kọmíṣọ́nnà Àgbà fun Ẹ̀tọ́ Ọmọnìyàn nínú àjọ Ìparapọ̀ Àwọn Orílẹ̀-èdè gbé ìròyìn rẹ̀ kọkànlá jáde lórí ohun tó ń ṣẹlẹ̀ nípa ọ̀rọ̀ ẹ̀tọ́ ọmọnìyàn lórílẹ̀-èdè Ukraine.
Nínú ìròyìn tí wọ́n kọ, lábẹ́ ìsọ̀rí náà, “Òmìnira Ẹ̀sìn Tàbí Ìgbàgbọ́," wọ́n sọ pé: “Nínú ìwé kan tó jáde ní May , olórí ẹgbẹ́ ‘Donetsk people’s republic’ halẹ̀ pé òun máa ‘bá àwọn ẹgbẹ́ míì ja ìjà àjàkú-akátá’, ó sì sọ pé òun ò fọwọ́ sí ẹ̀sìn kankan yàtọ̀ sí ẹ̀sìn Ọ́tọ́dọ́ọ̀sì, Kátólíìkì, Mùsùlùmí àti ẹ̀sìn Júù." Ìròyìn náà kíyè sí i pé: “Ó jọ pé ṣe ni wọ́n dìídì dájú sọ àwọn Ẹlẹ́rìí Jèhófà." Wọ́n gbẹ́sẹ̀ lé àwọn ilé ìjọsìn.
Lọ́dún  àti níbẹ̀rẹ̀ ọdún , àwọn tó dira ogun gba Gbọ̀ngàn Ìjọba mẹ́tàdínlógún [] tó jẹ́ tàwọn Ẹlẹ́rìí Jèhófà.
Nígbà tó yá, wọ́n dá àwọn kan lára àwọn ilé náà pa dà fáwọn Ẹlẹ́rìí Jèhófà.
Lọ́wọ́lọ́wọ́ báyìí, méjìlá [] ni ilé ìjọsìn tí wọ́n gbà lọ́wọ́ àwọn Ẹlẹ́rìí Jèhófà, méje ní àgbègbè Donetsk (nílùú Donetsk, Telmanove, Yenakiyeve àti Kirovskoe, pẹ̀lú mẹ́ta nílùú Horlivka) àti márùn-ún ní àgbègbè Luhansk (nílùú Luhansk, Alchevsk, Brianka, Perevalsk àti Krasnyi Luch).
ìpínrọ̀   Ní Alchevsk, wọ́n fọ̀rọ̀ wá alàgbà méjì lẹ́nu wò látàárọ̀ ṣúlẹ̀.
Wọ́n ṣàlàyé pé jálẹ̀ gbogbo àsìkò tí ìjà náà fi wáyé, ìjọ ń ṣèjọsìn láìsí ìdíwọ́ kankan nínú Gbọ̀ngàn Ìjọba, tó wà nítòsí ọ́fíìsì ọ̀gágun.
Síbẹ̀, wọ́n bu owó ìtanràn tí iye rẹ̀ jẹ́ ọgọ́rin lé mẹ́ta [] owó dólà ti ilẹ̀ Amẹ́ríkà lé ọ̀kan nínú àwọn alàgbà náà, torí pé ó ṣètò pé kí ọ̀pọ̀ èèyàn kóra jọ fún ìpàdé lásìkò tí ogun ń jà, wọ́n tún ní kó san àádọ́ta dín méjì [] owó dọ́là ti ilẹ̀ Amẹ́ríkà torí pé ó rú òfin iná ní Gbọ̀ngàn Ìjọba.
ìpínrọ̀   Ẹgbẹ́ ọ̀ṣèlú LPR, ìyẹn Luhansk People’s Republic, ló ń darí àwọn àgbègbè kan ní Luhansk.
ìpínrọ̀   Láàárín oṣù June sí August ọdún , ààrẹ orílẹ̀-èdè Ukraine kéde pé káwọn ológun mélòó kan wọṣẹ́ torí ìjà tó bẹ́ sílẹ̀ lágbègbè Donestsk àti Luhansk.
Vitaliy Shalaiko tó jẹ́ sójà tẹ́lẹ̀ nínú ẹgbẹ́ ológun orílẹ̀-èdè Ukraine, àmọ́ tó ti di Ẹlẹ́rìí Jèhófà báyìí dá wọn lóhùn pé ẹ̀rí ọkàn òun ò ní lè jẹ́ kóun wọṣẹ́ ológun.
Ní June , , Ilé Ẹjọ́ Gíga Tó Ń Bójú Tó Ẹjọ́ Ìlú àti Àwọn Ọ̀daràn sọ pé ó lẹ́tọ̀ọ́ láti kọ̀ pé òun ò wọṣẹ́ ológun bó tiẹ̀ jẹ́ pé ìjọba ránṣẹ́ sí i.
Ohun kan náà sì ni ọ̀pọ̀lọpọ̀ àwọn Ẹlẹ́rìí Jèhófà ní Ukraine ti ṣe.
Àwọn Ẹlẹ́rìí Jèhófà Pe Ẹjọ́ Kòtẹ́milọ́rùn, Ìdájọ́ Òdodo Ni Wọ́n Fẹ́ Ilé Ẹjọ́ Ìlú Moscow ti ṣètò láti gbọ́ ẹjọ́ kòtẹ́milọ́rùn tí àwọn Ẹlẹ́rìí Jèhófà tó wà ní Rọ́ṣíà pè lórí ọ̀rọ̀ Ẹ̀ka Ọ́fíìsì wọn tí àwọn aláṣẹ fẹ́ tì pa, torí àwọn Ẹlẹ́rìí fẹ́ mọ̀ bóyá ohun tí àwọn aláṣẹ fẹ́ ṣe yìí bófin mu.
Tó bá di January , , ní aago mọ́kànlá kọjá ìṣẹ́jú mẹ́wàá àárọ̀ lórí aago ìlú Moscow, ilé ẹjọ́ máa gbọ́ ẹjọ́ wọn, ó sì ṣeé ṣe kó jẹ́ ọjọ́ yẹn náà ni wọ́n máa dá ẹjọ́ náà.
Àwọn Ẹlẹ́rìí Jèhófà fẹ́ kó ṣe kedere pé àwọn ò jẹ̀bi ẹ̀sùn “agbawèrèmẹ́sìn" tí wọ́n fi kan àwọn, pé ṣe ni àwọn aláṣẹ ìlú hùmọ̀ ẹ̀, wọ́n sì fẹ́ lọ́ irọ́ mọ́ àwọn lẹ́sẹ̀ kí wọ́n lè mú àwọn ní ọ̀daràn bó tiẹ̀ jẹ́ pé Ọlọ́run làwọn ń sìn.
Nínú ẹjọ́ tó wáyé ní October , , M. S. Moskalenko tó jẹ́ adájọ́ Ilé Ẹjọ́ Tverskoy nílùú Moscow ò jẹ́ kí àwọn Ẹlẹ́rìí Jèhófà mú ẹnì kankan wá jẹ́rìí sọ́rọ̀ náà, kò sì gbà kí wọ́n fi fídíò tó tú àṣírí ìwàkiwà táwọn aláṣẹ kan hù hàn.
James Andrik tó jẹ́ ajàfẹ́tọ̀ọ́ ọmọnìyàn kárí ayé sọ pé: “Ibi yòówù kí ẹjọ́ yìí já sí, ọ̀kan pàtàkì ló máa jẹ́.
Tí Ilé Ẹjọ́ Ìlú Moscow bá dá àwọn Ẹlẹ́rìí Jèhófà lẹ́bi, Ọ́fíìsì Agbẹjọ́rò Àgbà máa ṣe ohun tí wọ́n láwọn fẹ́ ṣe sí Ẹ̀ka Ọ́fíìsì àwọn Ẹlẹ́rìí Jèhófà.
Wọ́n lè tì í pa, kí wọ́n wá túbọ̀ máa halẹ̀ mọ́ àwọn Ẹlẹ́rìí Jèhófà, kí wọ́n sì fòfin de ẹ̀sìn wọn ní gbogbo Rọ́ṣíà.
Àmọ́ tí ilé ẹjọ́ bá dá wọn láre, a jẹ́ pé ìdájọ́ òdodo lékè nìyẹn, ìgbà ọ̀tun sì máa dé."
Wọ́n Ní Káwọn Ẹlẹ́rìí Jèhófà Pa Dà Sílé Ẹjọ́ Nílùú Taganrog—Ìgbà Wo La Máa Bọ́ Báyìí?
Wọ́n ti fẹ́rẹ̀ẹ́ gbọ́ ẹjọ́ àwọn Ẹlẹ́rìí Jèhófà mẹ́rìndínlógún tí wọ́n ń tún gbọ́ nílùú Taganrog tán.
Ó ti lé lọ́dún méjì táwọn Ẹlẹ́rìí ti ń fojú ba ilé ẹjọ́ bí ọ̀daràn torí pé wọ́n ń ṣe ohun tí wọ́n gbà gbọ́.
Ó ṣeé ṣé kí wọ́n rán àwọn kan lọ sẹ́wọ̀n tàbí kí wọ́n ní káwọn míì sanwó ìtanràn gọbọi.
Àkóbá wo ni ẹjọ́ tó ń falẹ̀ yìí ti ṣe fáwọn Ẹlẹ́rìí tí wọ́n pè lẹ́jọ́?
Tí ilé ẹjọ́ bá pa dà dá wọn lẹ́bi, kí ló lè ṣẹlẹ̀ sí wọn?
Máà bínú, ètò tó o fi ń wo fídíò kò ṣiṣẹ́.
Wa Fídíò Yìí Jáde
Orílẹ̀-Èdè Turkmenistan Gbójú Fo Òmìnira Láti Ṣe Ohun Tó Bá Ẹ̀rí Ọ̀kan Ẹni Mu Ní January , ìjọba fẹ̀sùn kan Arslan Begenjov àti Kerven Kakabayev pé wọ́n sá fún iṣẹ́ ológun, ó sì fi wọ́n sẹ́wọ̀n ọdún kan.
Ẹlẹ́rìí Jèhófà làwọn ọ̀dọ́kùnrin méjèèjì, wọ́n sì kọ̀ láti wọṣẹ́ ológun torí ohun tí wọ́n gbà gbọ́.
Bó tiẹ̀ jẹ́ pé wọ́n ṣe tán láti ṣe iṣẹ́ àṣesìnlú míì dípò iṣẹ́ ológun, ìjọba orílẹ̀-èdè Turkmenistan ta kú pé àwọn ọ̀dọ́kùnrin yìí lẹ́tọ̀ọ́ sọ pé àwọn ò lè ṣe ohun tí ẹ̀rí ọkàn wọn ò fẹ́, wọn ò sì ṣètò iṣẹ́ àṣesìnlú míì dípò iṣẹ́ ológun.
Wọ́n Mú Àwọn Ẹlẹ́rìí, Wọ́n Dá Wọn Lẹ́bi, Wọ́n sì Fi Wọ́n Sẹ́wọ̀n Àwọn aláṣẹ mú Ọ̀gbẹ́ni Begenjov ní January , wọ́n sì tì í mọ́lé fúngbà díẹ̀ títí wọ́n á fi gbọ́ ẹjọ́ rẹ̀.
Ní January , ilé ẹjọ́ dá a lẹ́bi pé ó sá fún iṣẹ́ ológun, wọ́n sì fi í sí ẹ̀wọ̀n ọdún kan.
Ọ̀gbẹ́ni Begenjov ti pẹjọ́ kòtẹ́milọ́rùn torí bí wọ́n ṣe jù ú sẹ́wọ̀n láìtọ́.
Wọ́n mú Ọ̀gbẹ́ni Kakabayev náà lóṣù January wọ́n sì jù ú sẹ́wọ̀n ọdún kan láìtọ́ ní January .
Nígbà tí wọ́n ń gbọ́ ẹjọ́ rẹ̀, ilé ẹjọ́ ò gbà kó mú àwọn ẹ̀rí tó gbe ẹjọ́ rẹ̀ wá, àwọn ẹ̀rí náà dá lé àwọn ìdájọ́ Ìgbìmọ̀ Ìparapọ̀ Àwọn Orílẹ̀-Èdè Tó Ń Rí sí Ẹ̀tọ́ Ọmọnìyàn.
Ibi tọ́rọ̀ náà wá burú sí ni pé, bóyá ni ilé ẹjọ́ kankan máa fẹ́ gbọ́ ẹjọ́ kòtẹ́milọ́rùn tí Ọ̀gbẹ́ni Kakabayev pè.
Ìdí ni pé àwọn aláṣẹ ọgbà ẹ̀wọ̀n gbẹ́sẹ̀ lé ìwé tí agbẹjọ́rò rẹ̀ kọ láti fi pẹjọ́ kòtẹ́milọ́rùn.
Torí náà, kò sí bó ṣe lè buwọ́ lù ú bí òfin ṣe sọ pé kó ṣe láàárín ọjọ́ mẹ́wàá tí wọ́n dá ẹjọ́ rẹ̀.
Ìgbà kejì nìyí tí wọ́n máa fi ìyà jẹ Ọ̀gbẹ́ni Kakabayev torí pé ẹ̀rí ọkàn rẹ̀ ò jẹ́ kó wọṣẹ́ ológun.
Ní December , àwọn aláṣẹ ní kó fi ọdún méjì ṣe iṣẹ́ àṣekára tí wọ́n fi ń kọ́ ọ̀daràn lọ́gbọ́n, èyí máa gba pé kó máa san ìdá márùn-ún owó oṣù rẹ̀ sí àpò ìjọba ní gbogbo àkókò yẹn.
‘Kò Tíì Gbà Pé Èèyàn Ní Ẹ̀tọ́ Láti Kọ Ohun Tí Ẹ̀rí Ọkàn Rẹ̀ Ò Bá Gbà’ Ìjọba orílẹ̀-èdè Turkmenistan gbà pé òun kìí fi ẹ̀tọ́ àwọn ọmọ ilẹ̀ òun dù wọ́n.
Síbẹ̀, kò tíì gbà pé wọ́n lẹ́tọ̀ọ́ láti kọ ohun tí ẹ̀rí ọkàn wọ́n ò gbà bó tiẹ̀ jẹ́ pé wọ́n ti ní kó tẹ̀ lé ìlànà tó ti fìdí múlẹ̀ kárí ayé lórí ọ̀rọ̀ yìí.
Ní ọdún  àti , Ìgbìmọ̀ Ìparapọ̀ Àwọn Orílẹ̀-Èdè Tó Ń Rí sí Ẹ̀tọ́ Ọmọnìyàn dẹ́bi fún orílẹ̀-èdè Turkmenistan nínú ẹ̀sùn mẹ́wàá táwọn Ẹlẹ́rìí tó kọ̀ láti ṣe ohun tí ẹ̀rí ọkàn wọn ò gbà fi kàn án.
Nínú àwọn ìpinnu tí Ìgbìmọ̀ yìí ṣe, ó bá orílẹ̀-èdè Turkmenistan wí torí pé ó ṣe inúnibíni sí àwọn Ẹlẹ́rìí, ó sì fi wọ́n sẹ́wọ̀n torí pé wọ́n kọ̀ láti ṣe ohun tí ẹ̀rí ọkàn wọn ò gbà.
Ní April , Ìgbìmọ̀ náà tún sọ bó ṣe jẹ́ ẹ̀dùn ọkàn fún un tó pé orílẹ̀-èdè Turkmenistan “ò tíì gbà pé èèyàn ní ẹ̀tọ́ láti kọ ohun tí ẹ̀rí ọkàn rẹ̀ ò gbà tí wọ́n bá fi dandan lé e pé kó wá wọṣẹ́ ológun, kò sì dẹ́kun ṣíṣe inúnibíni àti fífi ìyà jẹ àwọn Ẹlẹ́rìí Jèhófà tí kò gbà ṣe iṣẹ́ ológun tíjọba fi dandan lé pé kí wọn ṣe." Ó ní kí orílẹ̀-èdè Turkmenistan ṣètò iṣẹ́ àṣesìnlú míì fáwọn èèyàn, kó lè dẹ́kun bó ṣe ń bá àwọn tí ẹ̀rí ọkàn wọn ò jẹ́ kí wọ́n wọṣẹ́ ológun ṣẹjọ́, kó sì dá àwọn tó ti jù sẹ́wọ̀n sílẹ̀ lórí pé wọ́n kọ̀ láti ṣiṣẹ́ ológun.
Láti ọdún bíi mélòó kan sẹ́yìn, ìjọba ti ṣe àwọn ìyípadà kan nínú bí wọ́n ṣe ń bójú tó ọ̀rọ̀ àwọn tó bá sọ pé àwọn ò ṣiṣẹ́ ológun torí ẹ̀rí ọkàn wọn.
Láti December , dípò kí wọ́n máa fi àwọn Ẹlẹ́rìí tí wọ́n kọ̀ láti ṣe ohun tí ẹ̀rí ọkàn wọn ò gbà sẹ́wọ̀n, ṣe ni wọ́n kúkú ń gba ìdá márùn-ún nínú owó oṣù wọn fún ọdún kan tàbí méjì gẹ́gẹ́ bí owó ìtanràn (irú èyí tó ṣẹ̀lẹ̀ sí Ọ̀gbẹ́ni Kakabeyev lọ́dún ) tàbí, nínú àwọn ọ̀ràn kan, kí wọ́n pinnu ìyà tí wọ́n máa fi jẹ wọ́n. * Ní February  orílẹ̀-èdè náà dá Ẹlẹ́rìí kan ṣoṣo tó kù lẹ́wọ̀n torí pé ó kọ̀ láti ṣe ohun tí ẹ̀rí ọkàn rẹ̀ ò gbà sílẹ̀.
Ó bani nínú jẹ́ pé, nínú ẹjọ́ Ọ̀gbẹ́ni Begenjov àti Ọ̀gbẹ́ni Kakabayev tó wáyé lẹ́nu àìpẹ́ yìí, ìjọba Turkmenistan tún pa dà hùwà rírorò bó tí máa ń ṣe tẹ́lẹ̀, dípò kó gbà pé wọ́n lẹ́tọ̀ọ́ láti kọ ohun tí ẹ̀rí ọkàn wọn ò gbà.
Kí Ì Ṣe Torí Pé Àwọn Ẹlẹ́rìí Kọ̀ Láti Ṣe Ohun Tí Ẹ̀rí Ọkàn Wọn Ò Gbà Nìkan Ni Wọ́n Fi Ń Jù Wọ́n Sẹ́wọ̀n Yàtọ̀ sí Ọ̀gbẹ́ni Begenjov àti Ọ̀gbẹ́ni Kakabayev táwọn aláṣẹ fi sẹ́wọ̀n lẹ́nu àìpẹ́ yìí, wọn ò tíì tú Bahram Hemdemov sílẹ̀ lẹ́wọ̀n torí pé ó lo ẹ̀tọ́ tó ní láti jọ́sìn.
Ẹlẹ́rìí Jèhófà ni, àmọ́ wọ́n mú un, wọ́n sì fi í sẹ́wọ̀n torí pé wọ́n ṣe ìpàdé ìsìn nínú ilé rẹ̀ tó wà ní ìlú Turkmenabad.
Láti ọdún  ni bàbá ọlọ́mọ-mẹ́rin yìí ti wà lẹ́wọ̀n, bó tilẹ̀ jẹ́ pé ọ̀pọ̀ ìgbà ni ààrẹ orílẹ̀-èdè Turkmenistan ti forí ji àwọn ẹlẹ́wọ̀n láàárín ọdún méjì tó kọjá.
Ìjọba ti forí ji ẹgbẹẹgbẹ̀rún ẹlẹ́wọ̀n, àmọ́ kò kọbi ara sí gbogbo ẹ̀bẹ̀ tí wọ́n ń bẹ̀ ẹ́ pé kó tú Ọ̀gbẹ́ni Hemdemov sílẹ̀.
Àwọn Ẹlẹ́rìí Jèhófà ń fojú sọ́nà fún ìgbà tí ìtura máa dé bá àwọn ará wọn lórílẹ̀-èdè Turkmenistan.
Wọ́n retí pé orílẹ̀-èdè Turkmenistan máa tó fàyè gba ẹ̀tọ́ òmìnira ìjọsìn àti òmìnira ẹ̀rí ọkàn, tí á sì wá nǹkan ṣe sí ìwà ìrẹ́jẹ tó ń ṣẹlẹ̀ níbẹ̀.
ìpínrọ̀   Ìyà tí wọ́n fi ń jẹ ẹlòmíì ni pé wọ́n á fi sí abẹ́ àyẹ̀wò dípò kí wọ́n jù ú sẹ́wọ̀n.
Àwọn Ẹlẹ́rìí Jèhófà Pe Ẹjọ́ Kòtẹ́milọ́rùn Lórí Owó Ìtanràn tí Ilé Ẹjọ́ Bù Lé Wọn Torí Pé Wọ́n Ń Sọ Ohun tí Wọ́n Gbà Gbọ́ Ní December , , àwọn aláṣẹ ní Àgọ́ Ọlọ́pàá Ìlú Goranboy lórílẹ̀-èdè Azerbaijan mú Ziyad Dadashov tó jẹ́ Ẹlẹ́rìí Jèhófà lọ sílé ẹjọ́ torí pé ó ń ṣe ẹ̀sìn rẹ̀.
Àwọn ọkùnrin mẹ́rin tó jẹ́ ará abúlé Ọ̀gbẹ́ni Dadashov jẹ́rìí sí i pé ohun tó gbà gbọ́ ló sọ fáwọn èèyàn, tó sì fún wọn ní ìwé tó dá lórí Bíbélì.
Àmọ́, Shirzad Huseynov tó jẹ́ adájọ́ Ilé Ẹjọ́ Goranboy sọ pé ó jẹ̀bi, pé ohun tó ń ṣe ta ko òfin, * ó sì bu owó ìtanràn lé e.
Owo tó tó ọgọ́rùn-ún mẹ́jọ àti mẹ́rìndínláàádọ́ta [] owó dọ́là ni adájọ́ ní kó san.
Ọ̀gbẹ́ni Dadashov ò gbà pé ó yẹ kí wọ́n fìyà jẹ òun lórí ọ̀rọ̀ yìí.
Ó máa pe ẹjọ́ kòtẹ́milọ́rùn.
Lágbègbè kan náà, Jaarey Suleymanova àti Gulnaz Israfilova tí wọ́n jẹ́ Ẹlẹ́rìí Jèhófà máa ń lọ sí ilé obìnrin kan tí wọ́n ti jọ ń sọ̀rọ̀ Bíbélì fún ọ̀pọ̀ oṣù, obìnrin náà sì máa ń gbádùn ọ̀rọ̀ wọn.
Àmọ́ nígbà tó yá, àwọn aláṣẹ ní Àgọ́ Ọlọ́pàá Ìlú Goranboy fẹ̀sùn kan àwọn obìnrin méjèèjì pé ibi tí wọ́n ti ṣe ohun tó jẹ mọ́ ọ̀rọ̀ ẹ̀sìn yìí “kò sí lábẹ́ àgbègbè ibi tófin fọwọ́ sí pé kí wọ́n ti máa ṣe ẹ̀sìn wọn." Nígbà tó sì di November , , Ismayil Abdurahmanli tó jẹ́ adájọ́ Ilé Ẹjọ́ Goranboy bu owó ìtanràn lé àwọn méjèèjì.
Ó ní kí àwọn méjèèjì san owó tó tó ẹgbẹ̀rún kan àti ọgọ́rùn-ún kan ó lé méjìdínlọ́gbọ̀n [,] owó dọ́là.
Àwọn obìnrin yìí náà máa pe ẹjọ́ kòtẹ́milọ́rùn.
Ọ̀gbẹ́ni Jason Wise, tó jẹ́ ajàfẹ́tọ̀ọ́ ọmọnìyàn kárí ayé sọ pé: “Báwọn aláṣẹ ṣe ń ṣe ẹ̀tanú ẹ̀sìn sáwọn Ẹlẹ́rìí Jèhófà lórílẹ̀-èdè Azerbaijan fi hàn pé wọn ò ka àdéhùn European Convention sí rárá.
Ohun táwọn aláṣẹ ń ṣe ní àgbègbè Goranboy ta ko òfin tó wà nílẹ̀ lórí ọ̀rọ̀ òmìnira ẹ̀sìn, tí ìjọba sọ pé àwọn ń tẹ̀ lé." ìpínrọ̀   Àwọn Ẹlẹ́rìí Jèhófà ti forúkọ ẹ̀sìn wọn sílẹ̀ nílùú Baku, tó jé olú-ìlú orílẹ̀-èdè Azerbaijan.
Wọ́n ní Ọ̀gbẹ́ni Dadashov rú òfin ìjọba, Àpilẹ̀kọ ..
òfin náà sọ pé kò bófin mu káwọn èèyàn máa ṣe ẹ̀sìn “níbi tí kò sí lábẹ́ àgbègbè ibi tófin fọwọ́ sí pé kí wọ́n ti máa ṣe ẹ̀sìn wọn."
Ṣé Àwọn tí Ọlọ́pàá Lù Nílùkulù Nílùú Osh Máa Jìyà Yìí Gbé Ni?
Ẹ̀ẹ̀kẹta rèé tí Agbẹjọ́rò Àgbà orílẹ̀-èdè Kyrgyzstan ti ní kí Agbẹjọ́rò Ìjọba nílùú Osh fẹ̀sùn ọ̀daràn kan àwọn ọlọ́pàá mẹ́wàá, kó sì ṣèwádìí nípa wọn.
Ní August , ṣe làwọn ọlọ́pàá ya wọ ibi táwọn Ẹlẹ́rìí Jèhófà ti ń ṣèpàdé, wọ́n sì lu àwọn kan lára àwọn tó wà nípàdé náà nílùkulù.
Ó ṣe kedere pé àwọn ọlọ́pàá yìí kọjá àyè wọn, àmọ́ Agbẹjọ́rò Ìjọba nílùú Osh ò gbà láti pe àwọn ọlọ́pàá náà lẹ́jọ́.
Àwọn Ọlọ́pàá Ya Wọ Ilé Ìjọsìn, Wọ́n sì Ṣe Àwọn Èèyàn Ṣúkaṣùka Láàárọ̀ ọjọ́ Sunday, August , , àwọn Ẹlẹ́rìí Jèhófà ń ṣe ìsìn nílé oúnjẹ kan tí wọ́n yá, àwọn tó lé ní ogójì () ló sì ń jọ́sìn níbẹ̀ lọ́jọ́ yẹn ní ìrọwọ́rọsẹ̀.
Ni mẹ́wàá nínú àwọn ọlọ́pàá ìlú Osh láti Department  * bá ya wọ ibẹ̀.
Ọ̀kan nínú àwọn ọlọ́pàá náà kígbe mọ́ Nurlan Usupbaev, tó ń darí ìpàdé náà pé kó dáwọ́ ohun tó ń ṣe dúró torí kò “bófin mu." Ṣe làwọn ọlọ́pàá náà ń halẹ̀ ṣáá pé àwọn máa yìnbọn pa gbogbo àwọn tó wá sípàdé yẹn.
Àwọn ọlọ́pàá náà ká Tynchtyk Olzhobayev, tí òun náà wá sípàdé yẹn bó ṣe ń gbìyànjú láti fídíò bí wọ́n ṣe ń ṣe àwọn èèyàn ṣúkaṣùka, ni wọ́n bá mú un wọnú yàrá kan, wọ́n sì lù ú bí ẹni máa kú.
Àwọn ọlọ́pàá náà mú ọkùnrin mẹ́wàá nínú àwọn Ẹlẹ́rìí Jèhófà tó wà níbẹ̀ lọ sí àgọ́ ọlọ́pàá.
Nígbà tí wọ́n débẹ̀, wọ́n lu mẹ́fà lára wọn nílùkulù, wọ́n fún Ọ̀gbẹ́ni Usupbaev àtàwọn mẹ́ta tó kù lọ́rùn.
Wọ́n pa dà fi àwọn ọkùnrin náà sílẹ̀ lọ́jọ́ yẹn, àwọn tó sì fara pa yánnayànna nínú wọn lọ sílé ìwòsàn lọ gbàtọ́jú.
Lọ́jọ́ kẹta, August , ọlọ́pàá méjì, Kozhobek Kozubayev àti Nurbek Sherikbayev mú Ọ̀gbẹ́ni Usupbaev pé ó ń ṣe ìjọsìn tí kò bófin mu.
Àwọn ọlọ́pàá méjèèjì yìí ló kó àwọn yòókù ya wọnú ilé ìpàdé lọ́jọ́ méjì sẹ́yìn, tó sì ní kí wọ́n na àwọn tó wà.
Ilé Ẹjọ́ Ìlú Osh máa gbọ́ ẹjọ́ Ọ̀gbẹ́ni Usupbaev ní August  àti .
Àwọn Ilé Ẹjọ́ Dá Àwọn Ẹlẹ́rìí Jèhófà Láre Pé Wọ́n Lẹ́tọ̀ọ́ Láti Jọ́sìn Nílé ẹjọ́, aṣojú Department  sọ pé ìpàdé ẹ̀sìn tí àwọn Ẹlẹ́rìí Jèhófà ń ṣe ní August  ò bófin mu torí pé wọn ò forúkọ ẹ̀sìn wọn sílẹ̀ nílùú Osh.
Wọ́n tún fẹ̀sùn kan àwọn òbí tó jẹ́ Ẹlẹ́rìí Jèhófà pé wọ́n mú àwọn ọmọ wọn lọ sípàdé, ìyẹn sì ta ko òfin tí orílẹ̀-èdè Kyrgyzstan ṣe nípa ẹ̀sìn, tó sọ pé wọn ò gbọ́dọ̀ fa àwọn ọmọdé wọnú ẹ̀sìn.
Ní August , adájọ́ Ilé Ẹjọ́ ìlú Osh rí i pé Ọ̀gbẹ́ni Usupbaev ò jẹ̀bi ẹ̀sùn tí wọ́n fi kàn án pé ó ń ṣe ìjọsìn tí kò bófin mu.
Ilé ẹjọ́ ní kí wọ́n fagi lé ẹ̀sùn tí wọ́n fi kàn án torí kò sí ẹ̀rí tó fi hàn pé ó ń ṣe ìjọsìn tí kò bófin mu tàbí pé ó “fa" àwọn ọmọdé wọnú ẹ̀sìn.
Ni Agbẹjọ́rò Ìjọba nílùú Osh bá kọ̀wé sí Ilé Ẹjọ́ Ìpínlẹ̀ nílùú Osh, ó ní òun ò fọwọ́ sí i pé kí wọ́n dá Ọ̀gbẹ́ni Usupbaev sílẹ̀.
Ilé ẹjọ́ náà fagi lé ìwé tí agbẹjọ́rò náà kọ, ó sì kọ́wọ́ ti ìpinnu tí ilé ẹjọ́ àkọ́kọ́ ṣe pé kí wọ́n dá Ọ̀gbẹ́ni Usupbaev sílẹ̀.
Ilé ẹjọ́ ìpínlẹ̀ náà tẹnu mọ́ ọn pé àwọn Ẹlẹ́rìí Jèhófà ti forúkọ ẹ̀sìn wọn sílẹ̀ lábẹ́ òfin lórílẹ̀-èdè Kyrgyzstan.
Ilé ẹjọ́ náà tún kíyè sí i pé Ìgbìmọ̀ Aṣòfin Ilé Ẹjọ́ Gíga Jù Lọ ti fagi lé òfin orílẹ̀-èdè Kyrgyzstan tó sọ pé kí ẹ̀sìn máa forúkọ sílẹ̀ ní ìlú kọ̀ọ̀kan. * Àmọ́ ní báyìí, agbẹjọ́rò náà tún ti kọ̀wé pẹjọ́ kòtẹ́milọ́rùn sí Ilé Ẹjọ́ Gíga Jù Lọ, wọ́n á sì gbọ́ ẹjọ́ náà ní March , .
Wọ́n Pàṣẹ Pé Kí Agbẹjọ́rò Ìjọba Pe Àwọn Ọlọ́pàá Náà Lẹ́jọ́ Bó tiẹ̀ jẹ́ pé ẹjọ́ Ọ̀gbẹ́ni Usupbaev ṣì wà nílé ẹjọ́, òun àtàwọn tí wọ́n lù nílùkulù ní August  tí wọ́n ya wọ ibi tí wọ́n ti ń ṣèpàdé kọ̀wé sí Agbẹjọ́rò Ìjọba nílùú Osh.
Wọ́n ní kí wọ́n fẹ̀sùn ọ̀daràn kan àwọn ọlọ́pàá mẹ́wàá tó lu àwọn nílùkulù.
Àwọn èèyàn yìí ò yéé kọ̀wé.
Ẹ̀ẹ̀mẹta ni Agbẹjọ́rò Ìjọba nílùú Osh kọ̀ láti ṣe ohun tí wọ́n sọ, gbogbo ìgbà tó bá sì ti kọ̀ làwọn náà ń kọ̀wé sí Agbẹjọ́rò Àgbà.
Ẹ̀ẹ̀mejì ni Agbẹjọ́rò Àgbà kọ̀wé sí Agbẹjọ́rò Ìjọba pé ó gbọ́dọ̀ ri i pé ó ṣe ohun tí wọ́n sọ.
Àmọ́ lẹ́ẹ̀kẹta tí àwọn tí wọ́n lù kọ̀wé sí Agbẹjọ́rò Àgbà, dípò kó wá nǹkan ṣe sí i, ṣe ló dá ìwé náà pa dà sọ́dọ̀ Agbẹjọ́rò Ìjọba pé kó gbé ìgbésẹ̀.
January ,  ni Agbẹjọ́rò Àgbà dá ìwé náà pa dà, ṣe àwọn tí wọ́n lù nílùkulù á wá jìyà yìí gbé?
Inú àwọn Ẹlẹ́rìí Jèhófà tó ń gbé lórílẹ̀-èdè Kyrgyzstan dùn pé ìjọba ti forúkọ ẹ̀sìn àwọn sílẹ̀ lórílẹ̀-èdè náà, wọ́n sì ń dúpẹ́ pé ilé ẹjọ́ ìlú Osh gbèjà àwọn lórí àwọn ohun tó ṣẹlẹ̀ sí wọn lẹ́nu àìpẹ́ yìí.
Wọ́n mọrírì àwọn adájọ́ tí wọ́n tẹ̀ lé òfin àtohun tí ìjọba fọwọ́ sí lórí ọ̀ràn òmìnira ẹ̀sìn àti ìgbàgbọ́, tí wọ́n sì fìgboyà dájọ́ òdodo kí àwọn Ẹlẹ́rìí Jèhófà lè lómìnira láti ṣe ẹ̀sìn wọn.
Àmọ́ inú wọn ò dùn pé ìjọba ò tíì gbé ìgbésẹ̀ láti fìyà tó tọ́ jẹ àwọn ọlọ́pàá tó lu àwọn èèyàn wọn nílùkulù.
Àwọn Ẹlẹ́rìí Jèhófà ń bẹ Agbẹjọ́rò Àgbà pé kó gbé ìgbésẹ̀ tó tọ́, kó sì pe àwọn tó hùwà tó lè gbẹ̀mí ẹni yìí lẹ́jọ́.
ìpínrọ̀   Ẹ̀ka Ilé Iṣẹ́ Ìjọba Tó Ń Rí sí Ohun Tó Ń Lọ Lórílẹ̀-èdè Kyrgyzstan ni Department .
ìpínrọ̀   Ìpinnu tí wọ́n ṣe ní September , .
Wo Àpilẹ̀kọ náà “Ilé Ẹjọ́ Gíga Jù Lọ Lórílẹ̀-èdè Kyrgyzstan Fọwọ́ sí I Pé Àwọn Ẹlẹ́rìí Jèhófà Lómìnira Láti Ṣe Ẹ̀sìn Wọn."
Ilé Ẹjọ́ Gíga Jù Lọ Ti Orílẹ̀-Èdè Rọ́ṣíà Máa Gbọ́ Ẹjọ́ Kòtẹ́milọ́run Ti Àwa Ẹlẹ́rìí Jèhófà ní July , Àwa Ẹlẹ́rìí Jèhófà pe ẹjọ́ kòtẹ́milọ́run nítorí pé ilé ẹjọ́ gíga jù lọ fòfin de ìjọsìn wa.
Ní April , àdájọ́ Yuriy Ivanenko dájọ́ pé ìjọba ti gbẹ́sẹ̀ lé gbogbo àjọ tá a gbé kalẹ̀ lábẹ́ òfin lórílẹ̀ èdè Rọ́ṣíà.
Àwọn adájọ́ mẹ́ta ní ẹ̀ka kòtẹ́milọ́rùn ti Ilé Ẹjọ́ Gíga Jù Lọ ló máa tún ẹjọ́ yìí gbé yẹ̀ wò ní July , .
Ohun tí àwa Ẹlẹ́rìí Jèhófà fẹ́ nínú ẹjọ́ kòtẹ́milọ́rùn náà ni pé kí wọ́n yí ìdájọ́ tí wọ́n ṣe fún wa pa dà.
Nítorí pé kò sí ẹ̀rí tó jóòótọ́ láti fi ti ẹjọ́ tí wọ́n dá fún wa lẹ́yìn àti pé àwa Ẹlẹ́rìí Jèhófà kì í ṣe agbawèrèmẹ́sìn.
Ohun míì tún ni pé ẹ̀sùn tí ìjọba fi kàn wá, tí wọ́n sì fi ṣenúnibíni sí wa nígbà Soviet Union náà ni Ilé Ẹjọ́ Gíga Jù Lọ fi kàn wá tí wọ́n sì fi dá wa lẹ́jọ́ báyìí.
Bẹ́ẹ̀ sì rèé nígbà Soviet Union yẹn, ìjọba yí ẹ̀sùn náà pa dà, wọ́n sọ pé a ò jẹ̀bi torí pé àwọn ẹ̀sùn náà ò lẹ́sẹ̀ ńlẹ́.
Láfìkún sí ìyẹn, ẹjọ́ tí wọ́n dá yìí ta ko òfin orílẹ̀-èdè Rọ́ṣíà tó fàyè gba òmìnira ẹ̀sìn.
Ẹjọ́ tí wọ́n dá fún àwa Ẹlẹ́rìí Jèhófà yìí ti fa ọgbẹ́ ọkàn fún wa gan-an torí ó máa ń mú wa rántí bí Ìjọba Kọ́múníìsì ṣe ni wá lára.
Àwọn aláṣẹ ń fi ìya jẹ àwọn ẹlẹ́rìí kan lórí ẹ̀sun “agbawèrèmẹ́sìn,"  iṣẹ́ ti bọ́ mọ́ àwọn Ẹlẹ́rìí míì lọ́wọ́, àwọn olùkọ́ míì máa ń fi àwọn ọmọ wa ṣẹ̀sín nílé ìwé níṣojú àwọn ọmọ ilé ìwé ẹlẹgbẹ́ wọn, àwọn tí kò sì nífẹ̀ẹ́ àwa Ẹlérìí lọ ń bá àwọn Gbọ̀ngàn Ìjọba wa jẹ́, kódà wọ́n ti ẹ̀ tún jù bọ́mbù sí ilé àwọn Ẹlẹ́rìí méjì, wọ́n jó àwọn ilé náà kanlẹ̀.
Àwa Ẹlẹ́rìí Jèhófà jákèjádò ayé retí pé kí àwọn adájọ́ tó máa tún ẹjọ́ náà gbé yẹ̀ wò rí àwọn ẹ̀sùn tí kò jóòótọ́ tí wọ́n fi kàn wá yìí, kí wọ́n sì yíi pa dà, ká lè ní omìnira ẹ̀sìn, ká sì bọ́ lọ́wọ́ ewu ní orílè-èdè Rọ́ṣíà.
Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù Dá Àwọn Tí Ẹ̀rí Ọkàn Wọn Kò Gbà Láyè Láti Wọṣẹ́ Ológun Láre Lórílẹ̀-Èdè Armenia Ní October , , Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù (ECHR) dá àwọn Ẹlẹ́rìí Jèhófà mẹ́rin láre.
Ìjọba orílẹ̀-èdè Armenia jù wọ́n sẹ́wọ̀n láìtọ́ nítorí pé wọ́n kọ̀ láti ṣe iṣẹ́ àṣesìnlú lábẹ́ ìdarí àwọn ológun.
Ilé ẹjọ́ náà sọ pé àwọn ẹlẹ́rìí mẹ́rin yẹn kò jẹ̀bi ẹ̀sùn tí wọ́n fi kàn wọ́n torí pé orílẹ̀-èdè Armenia kò gbà wọ́n láyè láti ṣe iṣẹ́ àṣesìnlú míì tí kò sí lábẹ́ ìdarí àwọn ológun.
Nínú ẹjọ́ Adyan and Others v.
Armenia, àwọn arákùnrin mẹ́rin ni ọ̀rọ̀ náà kan.
Orúkọ wọn ni: Artur Adyan, Vahagn Margaryan, Harutyun Khachatryan àti Garegin Avetisyan tí wọ́n fẹ̀sùn kàn tí wọ́n sì jù sẹ́wọ̀n fún ọdún méjì àtààbọ̀ lọ́dún .
Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù sọ pé ẹjọ́ náà kò tọ́ àti pé ìjọba ti fi ẹ̀tọ́ àwọn ọ̀dọ́kùnrin náà dù wọ́n láti ṣe ẹ̀sìn tó wù wọ́n kí wọ́n sì ṣe ohun tó bá ẹ̀rí ọkàn wọn mu.
Wọ́n ní ohun tí ìjọba ṣe yìí ta ko Abala Kẹsàn-án nínú Àdéhùn Àjọṣe Ti Ilẹ̀ Yúróòpù Lórí Ẹ̀tọ́ Ọmọnìyàn.
Torí náà, Ilé ẹjọ́ pàṣẹ pé kí ìjọba ilẹ̀ Armenia san EUR , (ìyẹn ₦,,.) owó ìtanràn fún ọ̀kọ̀ọ̀kan àwọn mẹ́rin náà nítorí wàhálà àti ìdààmú tí ọ̀rọ̀ náà ti fà fún wọn àti ìyà tí wọ́n ti jẹ.
Léyìn tí ẹ̀ka Grand Chamber ti ECHR parí ẹjọ́ ọ̀gbẹ́ni Bayatyan àti Armenia lọ́dún , wọ́n sọ pé Abala Kẹsàn-án nínú Àdéhùn Àjọṣe Ti Ilẹ̀ Yúróòpù Lórí Ẹ̀tọ́ Ọmọnìyàn dáàbò bo ẹ̀tọ́ ẹni tí ẹ̀rí ọkàn rẹ̀ kò gbà láyè láti wọṣẹ́ ológun. * Ó wá yani lẹ́nu pé kété lẹ́yìn ìyẹn ni wọ́n pe àwọn ọ̀dọ́kùnrin mẹ́rin yìí lẹ́jọ́.
Pẹ̀lú ohun tí ilé ẹjọ́ sọ yẹn, ó ti di dandan pé kí ìjọba ilẹ̀ Armenia pèsè iṣẹ́ àṣesìnlú míì fáwọn tí ẹ̀rí ọkàn wọn kò gbà wọ́n láyè láti wọṣẹ́ ológun.
Àmọ́ iṣẹ́ àṣesìnlú tí ìjọba Armenia gbé kalẹ̀ kò bá ìlànà ohun tí òfin àgbáyé sọ mu torí pé iṣẹ́ náà wà lábẹ́ ìdarí àwọn ologun ní tààràtà.
Àwọn ọ̀dọ́kùnrin mẹ́rẹ̀ẹ̀rin yìí kọ̀ láti ṣe iṣẹ́ àṣesìnlú náà, ìdí nìyẹn tí wọ́n fi jù wọ́n sẹ́wọ̀n, kódà wọ́n tún fi ọ̀pọ̀ àwọn tí wọ́n jọ ń jọ́sìn sẹ́wọ̀n pẹ̀lú.
Nínú ẹjọ́ Adyan, Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù dájọ́ pé ìjọba ilẹ̀ Armenia gbọ́dọ̀ pèsè “iṣẹ́ àṣesìnlú míì táwọn aráàlú lè ṣe tí kò sì la iṣẹ́ ológun lọ lọ́nàkọnà." Ní ìparí ọdún , lẹ́yìn tí wọ́n dá àwọn ọ̀dọ́kùnrin mẹ́rin náà sílẹ̀ lẹ́wọ̀n, ìjọba ilẹ̀ Armenia ṣètò ojúlówó iṣẹ́ àṣesìnlú míì tí kò la iṣẹ́ ológun lọ tí kò sì sí lábẹ́ ìdárí àwọn ológun.
Nípa bẹ́ẹ̀, ìjọba Armenia ò fi àwọn Ẹlẹ́rìí Jèhófà sẹ́wọ̀n mọ́ torí pé ẹ̀rí ọkàn wọn kò gbà wọ́n láyè láti wọṣẹ́ ológun.
Wọ́n mọyì bí ìjọba ṣe pèsè ojúlówó iṣẹ́ àṣesìnlú míì fáwọn tí ẹ̀rí ọkàn wọn kò gbà láyè láti ṣiṣẹ́ ológun.
ìpínrọ̀  Bayatyan v.
Armenia [GC], no.
/, ECHR
Ìjọba Orílẹ̀-Èdè Kazakhstan Jẹ̀bi fún Bó Ṣe Fi Teymur Akhmedov sí Àtìmọ́lé Lọ́nà Àìtọ́ Ẹgbẹ́ kan tó wà lábẹ́ àjọ Ìparapọ̀ Orílẹ̀-Èdè tó máa ń rí sí ẹjọ́ àwọn tí wọ́n fi sí àtìmọ́lè lọ́nà àìtọ́, ìyẹn WGAD sọ pé ìjọba ilẹ̀ Kazakhstan jẹ̀bi fún bó ṣe fi Teymur Akhmedov sí àtìmọ́lé lọ́nà àìtọ́. * Nínú ìròyìn tó jáde ní October , , ẹgbẹ́ WGAD là á mọ́lẹ̀ pé kò bófin mu rárá bí ìjọba orílẹ̀-èdè Kazakhstan ṣe fi Ọ̀gbẹni Akhmedov sí àtìmọ́lé lati January , , torí pé ó ń sọ̀rọ̀ nípa ohun tó gbà gbọ́ fáwọn èèyàn, tí kò sì bá ẹnikẹ́ni fa wàhálà kankan.
Ohun tí Ẹgbẹ́ WGAD Fẹnu Kò Lé Lórí Ìwádìí tí ẹgbẹ́ WGAD ṣe ti jẹ́ kí wọ́n rí i kedere pé bí wọ́n ṣe fi Ọ̀gbẹ́ni Akhmedov sẹ́wọ̀n kò bófin mu rárá.
Wọ́n sọ pé ńṣe ni ìjọba fi ẹ̀tọ́ Ọ̀gbẹ́ni Akhmedov dù ú láti ṣe ìjọsìn tó wù ú àti láti sọ ohun tó gbàgbọ́.
Wọ́n tún jẹ̀bi fún bí wọ́n ṣe gbè sápá kan nínú ọ̀nà tí wọ́n gbà bójú tó ẹjọ́ rẹ̀ àti bí wọ́n ṣe ń fìyà jẹ ẹ́ torí pé ó jẹ́ Ẹlẹ́rìí Jèhófà.
Ẹgbẹ́ WGAD wá sọ pé àwọn ò fọwọ́ sí bí ìjọba orílẹ̀-èdè Kazakhstan ṣe fi Ọ̀gbẹ́ni Akhmedov sí àtìmọ́lé rárá.
Wọ́n wá sọ pé kì í ṣe ìgbà àkọ́kọ́ nìyí tí irú nǹkan bẹ́ẹ̀ máa ṣẹlẹ̀ àti pé Ìgbìmọ̀ Ìparapọ̀ Àwọn Orílẹ̀-Èdè Tó Ń Rí sí Ẹ̀tọ́ Ọmọnìyàn ti bẹnu àtẹ́ lu ìjọba orílẹ̀-èdè Kazakhstan pé “ńṣe ni wọ́n ń fẹ ọ̀rọ̀ agbawèrèmẹ́sìn lójú ju bó ṣe yẹ lọ . . .
àti pé ńṣe ni wọ́n ń fi òfin tí wọ́n gbé kalẹ̀ lórí ọ̀rọ̀ yìí ni àwọn èèyàn lára, wọ́n sì ń fi òmìnira wọn dù wọ́n láti ṣe ẹ̀sìn tó wù wọ́n, láti sọ̀rọ̀ àti láti pé jọ." Ẹgbẹ́ WGAD sọ pé òfin tí wọ́n ṣe yìí “kò ní jẹ́ káwọn èèyàn gbádùn ẹ̀tọ́ tí wọ́n ní láti ṣe ẹ̀sìn tó wù wọ́n" àti pé “ọ̀rọ̀ Ọ̀gbẹ́ni Akhmedov jẹ́ ẹ̀rí pé ìjọba orílẹ̀-èdè Kazakhstan ń fi ẹ̀tọ́ àwọn èèyàn dù wọ́n." Àmọ́ léraléra ni ẹgbẹ́ WGAD ṣàlàyé pé àwọn nǹkan tó jẹ mọ́ ẹ̀sìn tí Ọ̀gbẹni Akhmedov ń ṣe “kò mú wàhálà lọ́wọ́ rárá" àti pé ọ̀rọ̀ ẹ̀sìn tó ń bá àwọn èèyàn sọ kò mú kí wọ́n máa hùwà jàgídíjàgan tàbí kí wọ́n kórìíra àwọn ẹlẹ́sìn míì.
Ẹgbẹ́ náà tún sọ pé ìjọba “kò rí ẹ̀rí kankan tọ́ka sí láti fi hàn pé Ọ̀gbẹni Akhmedov ń dáná ìjàngbọ̀n sílẹ̀." Bákan náà, ìjọba “kò ṣàlàyé ìdí tí wọ́n fi sọ pé èèyànkéèyàn ni Ọ̀gbẹni Akhmedov torí pé ó ń ṣe ìpàdé pẹ̀lú àwọn míì, tó sì ń sọ̀rọ̀ ẹ̀sìn láìbá ẹnikẹ́ni fa wàhálà." Wọ́n tún sọ pé “ẹgbẹ́ WGAD mọ̀ dáadáa pé Ọ̀gbẹni Akhmedov kò rú òfin kankan, àmọ́ ó kàn ń lo òmìnira tàbí ẹ̀tọ́ tó ní láti ṣe ẹ̀sìn tó wù ú bó ṣe wà nínú àpilẹ̀kọ ìkejìdínlógún nínú ìwé òfin ẹ̀tọ́ ọmọnìyàn." * Ẹgbẹ́ WGAD tún sọ pé kì í ṣe Ọ̀gbẹni Akhmedov nìkan ni ìjọba orílẹ̀-èdè Kazakhstan hu irú ìwà àìdáa yìí sí, àmọ́ wọ́n tún ṣe bẹ́ẹ̀ fún àwọn míì náà tó jẹ́ Ẹlẹ́rìí Jèhófà torí ẹ̀sìn wọn.
Òótọ́ sì ni ọ̀rọ̀ yìí, torí pé lọ́jọ́ kan náà tí wọ́n mú Ọ̀gbẹni Akhmedov, àwọn ọlọ́pàá tún wọ ibi táwọn Ẹlẹ́rìí Jèhófà ti ń ṣe ìpàdé, wọ́n sì fipá kó àwọn ìwé ẹ̀sìn wọn.
“Ẹgbẹ́ WGAD mọ̀ dáadáa pé Ọ̀gbẹni Akhmedov kò rú òfin kankan, àmọ́ ó kàn ń lo òmìnira tàbí ẹ̀tọ́ tó ní láti ṣe ẹ̀sìn tó wù ú, bó ṣe wa nínú àpilẹ̀kọ ìkejìdínlógún nínú ìwé òfin ẹ̀tọ́ ọmọnìyàn."—Opinion, ìpínrọ̀ .
Ìjọba Orílẹ̀-Èdè Kazakhstan Gbọ́dọ̀ Wá Nǹkan Ṣe sí Ọ̀rọ̀ Yìí Ẹgbẹ́ WGAD sọ pé kí ìjọba orílẹ̀-èdè Kazakhstan “tètè wá nǹkan ṣe sí ọ̀rọ̀ Ọ̀gbẹni Akhmedov." Ẹgbẹ́ náà sọ pé ohun tó yẹ kí wọ́n ṣe ni pé “kí wọ́n dá Ọ̀gbẹni Akhmedov sílẹ̀ lẹ́sẹ̀kẹsẹ̀, kí wọ́n san owó ìtanràn fún un, kí wọ́n sì fún un láwọn nǹkan míì tó yẹ." Ẹgbẹ́ náà tún sọ pé kí ìjọba orílẹ̀-èdè Kazakhstan ṣe àwọn àtúnṣe kan sáwọn òfin wọn kí wọ́n lè dáàbò bo ẹ̀tọ́ aráàlú, kó má bàa di pé wọ́n ṣe irú ohun tí wọ́n ṣe fún Ọ̀gbẹni Akhmedov sí ẹlòmíì.
Ní October , , agbẹjọ́rò fún Ọ̀gbẹni Akhmedov pe ẹjọ́ kò-tẹ́-mi-lọ́rùn sí Ilé Ẹjọ́ Gíga Ju Lọ ti Kazakhstan, ó ní kí wọ́n ṣiṣẹ́ lórí ohun tí ẹgbẹ́ WGAD sọ láìjáfara, kí wọ́n jẹ́ kó mọ̀ pé kò jẹ̀bi ẹ̀sùn tí wọ́n fi kàn án, kí wọ́n sì jẹ́ kó máa lọ sílé rẹ̀ láyọ̀ àti àlàáfíà.
Inú àwa Ẹlẹ́rìí Jèhófà kárí ayé dùn gan-an pé ọ̀pọ̀ orílẹ̀-èdè kárí ayé ló gbà pé ohun tí wọ́n ṣe fún Teymur Akhmedov kò bófin mu rárá àti pé ńṣe ni ọ̀rọ̀ yìí fi hàn pé ó yẹ kí ìjọba orílẹ̀-èdè Kazakhstan túbọ fọwọ́ pàtàkì mú ọ̀rọ̀ ẹ̀tọ́ tí kálukú ní lábẹ́ òfin láti máa ṣe ẹ̀sìn tó bá wù ú.
A retí pé kí ìjọba orílẹ̀-èdè Kazakhstan ṣe ohun tí ẹ̀gbẹ́ WGAD sọ láìjáfara, kí wọ́n sì jẹ́ kí Ọ̀gbẹ́ni Akhmedov máa lọ sílé rẹ̀ láyọ̀ àti àlàáfíà.
Àjọ Tó Ń Rí sí Ẹ̀tọ́ Ọmọnìyàn Rọ Ìjọba Pé Kí Wọ́n Má Ṣe Fi Òmìnira Ẹ̀rí Ọkàn Du Aráàlú Ní December , , Àjọ Tó Ń Rí sí Ẹ̀tọ́ Ọmọnìyàn lórílẹ̀-èdè South Korea kọ̀wé lórí báwọn èèyàn ṣe ń fẹjọ́ ìjọba sùn, Ilé Ẹjọ́ Ìjọba sì ti ń gbé e yẹ̀ wò báyìí.
Ohun tí wọ́n kọ dá lórí ẹ̀tọ́ táwọn èèyàn ní láti kọ iṣẹ́ ológun tí ẹ̀rí ọkàn ò bá jẹ́ kí wọ́n ṣe é.
Àjọ náà sọ pé tá a bá fi ojú ìlànà tó ṣẹ̀ṣẹ̀ jáde lórí ọ̀rọ̀ ẹ̀tọ́ ọmọnìyàn wò ó, àwọn èèyàn lẹ́tọ̀ọ́ láti kọ̀ pé àwọn ò ṣiṣẹ́ ológun tí ẹ̀rí ọkàn ò bá jẹ́ kí wọ́n ṣe é, kò sì sẹ́ni tó gbọ́dọ̀ fi ẹ̀tọ́ wọn dù wọ́n, ìjọba pàápàá ò gbọ́dọ̀ fi dù wọ́n.
Ohun tí Àjọ náà sọ nínú ìwé tí wọ́n kọ fi hàn pé èèyàn lómìnira, ó sì “bófin mu" láti sọ pé ẹ̀rí ọkàn ò jẹ́ kóun ṣiṣẹ́ ológun.
Àjọ náà rọ ìjọba pé, kí ọ̀rọ̀ òmìnira ẹ̀rí ọkàn tí òfin fọwọ́ sí má bàa ta ko ọ̀rọ̀ iṣẹ́ ológun tóun náà ṣe pàtàkì, kí wọ́n ṣètò “iṣẹ́ àṣesìnlú tó mọ́yán lórí." Àjọ náà sọ pé kò nítumọ̀ bí ìjọba ṣe ń fi àwọn tí ẹ̀rí ọkàn ò jẹ́ kí wọ́n ṣiṣẹ́ ológun sẹ́wọ̀n, ó ní: “Àwọn ọ̀daràn ló yẹ ká máa fìyà jẹ, torí kí ìwà ọ̀daràn lè dín kù tàbí ká tiẹ̀ lè dènà ẹ̀.
Àmọ́ ọ̀pọ̀ àwọn tí ìjọba ń fi sẹ́wọ̀n torí pé ẹ̀rí ọkàn ò jẹ́ kí wọ́n ṣiṣẹ́ ológun kì í kábàámọ̀ ìpinnu tí wọ́n ṣe, wọn kì í sì í yẹhùn bí wọ́n tiẹ̀ mọ̀ pé wọ́n máa fìyà jẹ àwọn.
. . .
A jẹ́ pé ìyà tí wọ́n fi ń jẹ wọ́n ò nítumọ̀ nìyẹn." Àjọ náà tún ìpinnu tí wọ́n ṣe ní December ,  sọ, pé kí ìjọba orílẹ̀-èdè Korea ṣètò iṣẹ́ àṣesìnlú tó máa jẹ́ káwọn tí ẹ̀rí ọkàn ò jẹ́ kí wọ́n ṣiṣẹ́ ológun ráyè sin ìjọba, lẹ́sẹ̀ kan náà, tí àwọn tó bá fẹ́ á máa bá iṣẹ́ ológun lọ kí ààbò lè wà nílùú. * Torí pé ó di dandan fún Àjọ yìí láti gbèjà ẹ̀tọ́ ọmọnìyàn àwọn aráàlú, wọ́n kọ èrò wọn ránṣẹ́ sí Ilé Ẹjọ́ Ìjọba kí Ilé Ẹjọ́ náà lè yiiri rẹ̀ wò.
“Òfin orílẹ̀-èdè yìí àtàwọn òfin tí ìjọba àpapọ̀ ṣe lórí ọ̀rọ̀ ẹ̀tọ́ ọmọnìyàn fọwọ́ sí i pé àwọn aráàlú lómìnira ẹ̀rí ọkàn, tó fi hàn pé àwọn èèyàn lẹ́tọ̀ọ́ láti sọ pé àwọn ò ṣiṣẹ́ ológun tí ẹ̀rí ọkàn ò bá jẹ́ kí wọ́n ṣe é.
Bí ìjọba ṣe ń fìyà jẹ àwọn tí ẹ̀rí ọkàn ò jẹ́ kí wọ́n ṣiṣẹ́ ológun yìí torí pé wọ́n ṣohun tó ta ko Òfin Iṣẹ́ Ológun, ṣe ni wọ́n ń fi òmìnira ẹ̀rí ọkàn dù wọ́n torí pé ọ̀nà míì wà tí àwọn ẹni yìí fi lè ṣe ojúṣe wọn fún ìjọba lórí ọ̀rọ̀ ààbò, ìyẹn tí wọ́n bá ṣiṣẹ́ àṣesìnlú."—Àjọ Tó Ń Rí sí Ẹ̀tọ́ Ọmọnìyàn, Ìpinnu ti November , .
Ọ̀nà Àbáyọ Jae-seung Lee, tó jẹ́ Ọ̀mọ̀wé Nípa Òfin sọ̀rọ̀ lórí ìpinnu tí Àjọ náà ṣe, ó ní: “Tí ìjọba orílẹ̀-èdè South Korea bá sọ pé àwọn máa fọwọ́ sí i pé èèyàn ‘lẹ́tọ̀ọ́’ láti sọ pé òun ò ṣiṣẹ́ ológun, bí ìjọba àpapọ̀ lágbàáyé ṣe fọwọ́ sí i, wọ́n lè ṣètò láti fi iṣẹ́ àṣesìnlú lọ́lẹ̀.
Tó bá jẹ́ pé wọ́n á ṣe bẹ́ẹ̀, màá dábàá pé kí wọ́n rí i pé àwọn tẹ̀ lé ìlànà tí ìjọba àpapọ̀ lágbàáyé ṣe lórí ọ̀rọ̀ iṣẹ́ àṣesìnlú, kí ètò yìí lè ṣàṣeyọrí délẹ̀délẹ̀." Dae-il Hong, tó jẹ́ agbẹnusọ àwọn Ẹlẹ́rìí Jèhófà lórílẹ̀-èdè náà sọ pé: “Láti August , tí Ilé Ẹjọ́ Ìjọba ti tún sọ pé àwọn máa gbé ọ̀rọ̀ náà yẹ̀ wò, ó ti lé ní ẹgbẹ̀rún méjì [,] ọ̀dọ́kùnrin tí wọ́n jẹ́ Ẹlẹ́rìí Jèhófà tí ìjọba ti rán lọ sẹ́wọ̀n.
À ń retí pé kí Ilé Ẹjọ́ Ìjọba ṣe ìpinnu tó máa bá ìlànà tí ìjọba àpapọ̀ lágbàáyé fi lọ́lẹ̀ mu, èyí tó sọ pé ó yẹ kí ìjọba ka ẹ̀mí èèyàn sí, kí wọ́n sì jẹ́ kí wọ́n wà ní àlàáfíà.
À ń retí ọjọ́ tí ìjọba ò ní fi àwọn ọ̀dọ́kùnrin Ẹlẹ́rìí Jèhófà sẹ́wọ̀n mọ́, tí wọ́n á sì lè máa ṣiṣẹ́ sìnlú wọn lọ́nà tí kò ní ta ko ẹ̀rí ọkàn wọn." Kí Ni Iṣẹ́ Àṣesìnlú?
Ọ̀pọ̀ èèyàn ni kò mọ ohun tó túmọ̀ sí láti ṣiṣẹ́ àṣesìnlú dípò iṣẹ́ ológun, wọn ò sì mọ bí irú iṣẹ́ yìí ṣe lè ṣe ìlú àti ìjọba láǹfààní.
Ìwé pẹlẹbẹ yìí ṣàlàyé ṣókí nípa àwọn ìlànà tí ìjọba àpapọ̀ lágbàáyé fi lọ́lẹ̀ àti ohun tí iṣẹ́ àṣesìnlú sábà máa ń ní nínú.
Wa ìwé pẹlẹbẹ yìí jáde lédè Gẹ̀ẹ́sì.
Wa ìwé pẹlẹbẹ yìí jáde lédè Korea.
ìpínrọ̀   Ní July , , Àjọ Tó Ń Rí sí Ẹ̀tọ́ Ọmọnìyàn rọ Mínísítà Lórí Ọ̀rọ̀ Ààbò lẹ́ẹ̀kejì pé kí wọ́n ṣètò iṣẹ́ àṣesìnlú fáwọn tí ẹ̀rí ọkàn ò jẹ́ kí wọ́n ṣiṣẹ́ ológun, kí wọ́n sì fi lọ́lẹ̀.
Bákan náà, Àjọ náà ti kọ̀wé ránṣẹ́ sí ìjọba ní November , , wọ́n sọ pé kò tọ́ bí ìjọba ṣe ń fìyà jẹ àwọn tí wọ́n fàṣẹ pè kí wọ́n wá ṣèrànwọ́ lójú ogun léraléra, lórí pé ẹ̀rí ọkàn ò jẹ́ kí wọ́n gba ìdálẹ́kọ̀ọ́ iṣẹ́ ológun.
Ìwà Ìrẹ́jẹ tí Ìjọba Ilẹ̀ South Korea Ń Hù Kò Tẹ́ Àwọn Èèyàn Kárí Ayé Lọ́rùn Ìjọba orílẹ̀-èdè South Korea ń fi ọgọ́rọ̀ọ̀rún àwọn ọ̀dọ́kùnrin tí kì í ṣe ọ̀daràn sẹ́wọ̀n.
Kí nìdí?
Torí pé wọ́n jẹ́ Ẹlẹ́rìí Jèhófà ni, wọ́n sì ti kọ̀ láti ṣiṣẹ́ ológun torí ẹ̀rí ọkàn wọn ò jẹ́ kí wọ́n ṣe é.
Ìjọba ilẹ̀ Korea ò sì fọwọ́ sí i pé ẹnì kan lẹ́tọ̀ọ́ láti sọ pé ẹ̀rí ọkàn òun ò jẹ́ kóun ṣiṣẹ́ ológun, torí náà, wọ́n ń rán àwọn Ẹlẹ́rìí tó bá kọ̀ lọ sẹ́wọ̀n.
Kódà, láti ọgọ́ta () ọdún sẹ́yìn, àwọn Ẹlẹ́rìí Jèhófà tó lé ní ẹgbẹ̀rún mẹ́tàdínlógún (,) ni ìjọba ti fi sẹ́wọ̀n torí ẹ̀rí ọkàn wọn ò jẹ́ kí wọ́n ṣiṣẹ́ ológun.
Kí wọ́n lè fún ọ̀rọ̀ yìí láfiyèsí, ẹ̀ka ọ́fíìsì àwọn Ẹlẹ́rìí Jèhófà lórílẹ̀-èdè South Korea ṣe ìwé pẹlẹbẹ kan, àkòrí rẹ̀ ni  Conscientious Objection to Military Service in Korea.
Ìwé pẹlẹbẹ náà sọ̀rọ̀ nípa bí ilẹ̀ Korea ṣe kọ̀ láti tẹ̀ lé òfin tí ìjọba àpapọ̀ fi lọ́lẹ̀ kárí ayé, tí wọn ò sì fọwọ́ sí i pé àwọn èèyàn lẹ́tọ̀ọ́ láti sọ pé ẹ̀rí ọkàn wọn ò jẹ́ kí wọ́n ṣiṣẹ́ ológun.
Ó tún ṣàlàyé ṣókí nípa àwọn ọ̀dọ́kùnrin tó jẹ́ Ẹlẹ́rìí tí wọ́n ṣẹ̀wọ̀n torí pé wọn ò fẹ́ ṣe ohun tó ta ko ẹ̀rí ọkàn wọn.
Ọ̀gbẹ́ni Dae-il Hong tó jẹ́ aṣojú ẹ̀ka ọ́fíìsì àwọn Ẹlẹ́rìí Jèhófà ní Korea àti Ọ̀gbẹ́ni Philip Brumley tó jẹ́ Agbẹjọ́rò Àwọn Ẹlẹ́rìí Jèhófà nílùú New York ṣàlàyé síwájú sí i lórí ọ̀rọ̀ ìwà ìrẹ́jẹ tó ti ń ṣẹlẹ̀ látọdún yìí wá..
Kí làwọn èèyàn kárí ayé ti sọ nípa ìwà ìrẹ́jẹ tí orílẹ̀-èdè South Korea ń hù láìfi bò yìí?
Ọ̀gbẹ́ni Philip Brumley:  Àwọn orílẹ̀-èdè kan ti sọ pé àwọn ò fara mọ́ bí ìjọba ilẹ̀ Korea ò ṣe fọwọ́ sí i pé àwọn èèyàn lẹ́tọ̀ọ́ láti kọ iṣẹ́ ológun torí ẹ̀rí ọkàn wọn ò jẹ́ kí wọ́n ṣe ẹ́.
Nínú ìpàdé kan tí Ìparapọ̀ Àwọn Orílẹ̀-èdè ṣe lẹ́nu àìpẹ́ yìí kí wọ́n lè ṣàyẹ̀wò báwọn orílẹ̀-èdè ṣe ń ṣe sí lórí ọ̀rọ̀ ẹ̀tọ́ ọmọnìyàn, orílẹ̀-èdè mẹ́jọ, ìyẹn Hungary, France, Jámánì, Poland, Slovakia, Sípéènì, Amẹ́ríkà àti Ọsirélíà, ló rọ ìjọba ilẹ̀ Korea kí wọ́n ṣíwọ́ àti máa fìyà jẹ àwọn tí ẹ̀rí ọkàn ò jẹ́ kí wọ́n ṣiṣẹ́ ológun, kí wọ́n sì ṣètò iṣẹ́ àṣesìnlú dípò iṣẹ́ ológun fún wọn. * Ọ̀gbẹ́ni Dae-il Hong: Nígbà tí wọ́n ń dá ẹjọ́ mẹ́rin tó kan àpapọ̀ àwọn ọgọ́rùn-ún márùn-ún ó lé ọ̀kan () tí ẹ̀rí ọkàn wọn ò jẹ́ kí wọ́n ṣiṣẹ́ ológun, Ìgbìmọ̀ Tó Ń Rí sí Ẹ̀tọ́ Ọmọnìyàn lábẹ́ ìdarí Ìparapọ̀ Àwọn Orílẹ̀-èdè (ìyẹn Ìgbìmọ̀ CCPR) sọ pé ìjọba Orílẹ̀-èdè Korea ti fi ẹ̀tọ́ wọn dù wọ́n bó ṣe sọ pé wọ́n jẹ̀bi tó sì fi wọ́n sẹ́wọ̀n.
Ìgbìmọ̀ náà sọ pé “ẹ̀tọ́ láti kọṣẹ́ ológun torí ẹ̀rí ọkàn ẹni ò gbà á láyè wà nínú òmìnira láti ní èrò tó wuni, láti ṣe ohun tí ẹ̀rí ọkàn ẹni bá fẹ́ àti ẹ̀sìn tó wuni.
Ó gba ẹnikẹ́ni láyè láti kọ iṣẹ́ ológun tó bá ta ko ẹ̀sìn ẹni náà tàbí ohun tó gbà gbọ́.
Wọn ò gbọ́dọ̀ fipá mú ẹnikẹ́ni ṣe ohun tó ta ko ẹ̀tọ́ rẹ̀." * Àjọ Ẹ̀tọ́ Ọmọnìyàn, tàwọn náà ń ṣiṣẹ́ lábẹ́ Ìparapọ̀ Àwọn Orílẹ̀-èdè tún pe àfíyèsí sọ́rọ̀ yìí nínú ìròyìn kan tí wọ́n gbé jáde, wọ́n pe àkòrí rẹ̀ ní “Àlàyé tó kún rẹ́rẹ́ nípa ẹ̀tọ́ láti kọṣẹ́ ológun torí ẹ̀rí ọkàn ẹni ò gbà á láyè." Ìròyìn yìí ṣàlàyé tó kún rẹ́rẹ́ nípa ohun tí ìjọba àpapọ̀ sọ kárí ayé, ìyẹn bí wọ́n ṣe fọwọ́ sí i pé èèyàn lẹ́tọ̀ọ́ láti kọ iṣẹ́ ológun, tí wọ́n sì sọ pe ìjọba ò gbọ́dọ̀ máa pe àwọn yìí lẹ́jọ́ tàbí kí wọ́n máa fìyà jẹ wọ́n léraléra kí wọ́n lè fipá mú wọn ṣiṣẹ́ ológun. * Kí ni ìjọba ilẹ̀ Korea ti wá ṣe nípa ohun táwọn èèyàn ń sọ kárí ayé?
Ilé Ẹjọ́ Gíga Jù Lọ Ọ̀gbẹ́ni Philip Brumley:  Ìjọba ilẹ̀ Korea ò tíì ṣe ohun tí Ìgbìmọ̀ CCPR ní kí wọ́n ṣe.
Torí náà, wọ́n ti yẹ àdéhùn tí àwọn àtàwọn orílẹ̀-èdè míì kárí ayé tọwọ́ bọ̀, wọn ò sì gbà pé àwọn tó kọṣẹ́ ológun torí ẹ̀rí ọkàn wọn ò fàyè gbà á lẹ́tọ̀ọ́ láti ṣe bẹ́ẹ̀.
Ilé Ẹjọ́ Gíga Jù Lọ lórílẹ̀-èdè South Korea àti Ilé Ẹjọ́ Ìjọba tún fagi lé ẹjọ́ kòtẹ́milọ́rùn táwọn èèyàn yìí pè, ìyẹn sì fi hàn pé wọ́n fọwọ́ rọ́ àṣe tí Ìgbìmọ̀ CCPR pa sẹ́yìn.
Ilé Ìgbìmọ̀ Aṣòfin ilẹ̀ Korea ò tíì ṣètò ohunkóhun tí àwọn tí ẹ̀rí ọkàn wọn ò jẹ́ kí wọ́n ṣiṣẹ́ ológun lè ṣe dípò, wọn ò sì ṣe ohunkóhun tí kò ní jẹ́ kí òfin máa fìyà jẹ àwọn èèyàn yìí.
Ipa wo ni ẹ̀wọ̀n tí wọ́n rán àwọn ọ̀dọ́kùnrin tó jẹ́ Ẹlẹ́rìí Jèhófà yìí lọ ní lórí wọn?
Ọ̀gbẹ́ni Dae-il Hong: Àwọn ọ̀dọ́kùnrin yìí kì í ṣojo.
Tí ìjọba bá pè wọ́n lẹ́jọ́, wọ́n mọ̀ pé wọ́n á dá àwọn lẹ́bi, wọ́n á sì rán àwọn lọ sẹ́wọ̀n, síbẹ̀ wọ́n máa ń jẹ́ ìpè ìjọba.
Wọn kì í fara pa mọ́.
Àpẹẹrẹ rere ni wọ́n jẹ́ láwùjọ kí wọ́n tó lọ sẹ́wọ̀n, bẹ́ẹ̀ sì ni wọn ò ba ìwà wọn jẹ́ lẹ́wọ̀n.
Àmọ́ ó bani nínú jẹ́ pé orúkọ wọn ti wà lákọọ́lẹ̀ pé ọ̀daràn ni wọ́n, ìyẹn kì í sì í jẹ́ kó rọrùn fún wọn láti ríṣẹ́ ìjọba tí wọ́n bá jáde lẹ́wọ̀n tàbí kí wọ́n gbà wọ́n síṣẹ́ láwọn iléeṣẹ́ ńlá.
Ọdún kan ààbọ̀ ni wọ́n fi wà lẹ́wọ̀n, àsìkò tó yẹ kí wọ́n fi gbé nǹkan gidi ṣe láyé wọn.
Àfi káwọn mọ̀lẹ́bí wọn máa bá ìgbésí ayé lọ nígbà táwọn fi wà lẹ́wọ̀n.
Irú ìyà yìí ò tọ́ sí wọn.
Ṣé ó yẹ kí ìjọba fẹ̀sùn ọ̀daràn kan àwọn Ẹlẹ́rìí Jèhófà tó wà ní Korea, kí wọ́n sì fi wọ́n sẹ́wọ̀n torí ẹ̀rí ọkàn wọn ò jẹ́ kí wọ́n ṣiṣẹ́ ológun?
Ọ̀gbẹ́ni Dae-il Hong: Bẹ́ẹ̀ kọ́ o! Ọ̀daràn kọ́ làwọn ọ̀dọ́kùnrin yìí.
Èèyàn àlàáfíà tó ń bọ̀wọ̀ fún òfin, tó ṣe tán láti sin ìlú ni wọ́n mọ àwa Ẹlẹ́rìí Jèhófà sí ní Korea àti kárí ayé.
Wọ́n máa ń bọ̀wọ̀ fún ìjọba, wọn kì í rú òfin, wọ́n máa ń san owó orí, wọ́n sì máa ń kọ́wọ́ ti ètò tí ìjọba bá ṣe fún àǹfààní ará ìlú.
Lẹ́nu àìpẹ́ yìí, adájọ́ ilé ẹjọ́ kan nílẹ̀ Korea rán ọ̀dọ́kùnrin kan tó jẹ́ Ẹlẹ́rìí lọ sẹ́wọ̀n torí ẹ̀rí ọkàn rẹ̀ ò jẹ́ kó ṣiṣẹ́ ológun.
Adájọ́ náà kọ́kọ́ sọ pé kò sóhun tí ilé ẹjọ́ lè ṣe ju kí wọ́n dá ọ̀dọ́kùnrin yìí lẹ́bi, ó wá ka ìdájọ́ náà.
Ni adájọ́ náà bá dédé fi ìwé ọwọ́ rẹ̀ bojú, ó sì bẹ̀rẹ̀ sí í sunkún.
Ó ní láti jẹ́ pé ohun tó pa á lẹ́kún ni pé ó ká a lára pé wọ́n yan ọmọkùnrin náà jẹ bí wọ́n ṣe fẹ̀sùn ọ̀daràn kàn án.
Àwọn míì tó wà níbẹ̀ náà rí i pé wọ́n yàn án jẹ lóòótọ́, wọ́n sì bú sẹ́kún.
Ọ̀gbẹ́ni Philip Brumley: Ká sòótọ́, ìsinsìnyí ló yẹ kí ìjọba ilẹ̀ Korea wá nǹkan ṣe sí ọ̀rọ̀ tó ti wà nílẹ̀ tipẹ́ yìí, kí wọ́n sì gbé ètò kan kalẹ̀ tí kò ní jẹ́ kí ìyà máa jẹ àwọn tí ẹ̀rí ọkàn wọn ò jẹ́ kí wọ́n ṣiṣẹ́ ológun.
Wo àlàyé ṣókí nípa ohun tó ń ṣẹlẹ̀ lọ́wọ́lọ́wọ́ ní orílẹ̀-èdè South Korea sáwọn ọ̀dọ́kùnrin tí ẹ̀rí ọkàn wọn ò jẹ́ kí wọ́n ṣiṣẹ́ ológun àti ohun táwọn èèyàn ń sọ kárí ayé kí ìjọba lè dá ẹjọ́ òdodo.
Wa ìtẹ̀jáde yìí jáde lédè Gẹ̀ẹ́sì.
Wa ìtẹ̀jáde yìí jáde lédè Korea.
Ẹjọ́ tí Ilé Ẹjọ́ Gíga Jù Lọ ní Rọ́ṣíà Dá Ń Ní Ipa tí Kò Dáa Lórí Àwọn Ẹlẹ́rìí Jèhófà Ìpinnu tí Ilé Ẹjọ́ Gíga Jù Lọ ní Rọ́ṣíà ṣe ní April ,  ń ní ipa tó lágbára lórí àwọn Ẹlẹ́rìí Jèhófà káàkiri orílẹ̀-èdè náà.
Àwọn aláṣẹ ń tẹ ẹ̀tọ́ ọmọnìyàn táwọn Ẹlẹ́rìí ní lójú, wọ́n sì ń mú wọn ní ọ̀daràn torí pé wọ́n ń jọ́sìn Ọlọ́run.
Lẹ́sẹ̀ kan náà, àwọn ọmọ ilẹ̀ Rọ́ṣíà kan gbà pé ṣe ni ìpinnu tí ilé ẹjọ́ ṣe yìí fún àwọn láṣẹ láti máa ṣe ẹ̀tanú ẹ̀sìn sáwọn Ẹlẹ́rìí Jèhófà, kódà, ìkórìíra ń mú kí wọ́n máa ṣe àwọn Ẹlẹ́rìí Jèhófà níkà.
Bí Ìjọba Orílẹ̀-èdè Rọ́ṣíà Ṣe Ń Fi Ẹ̀tọ́ Ọmọnìyàn Du Aráàlú, Tí Wọ́n sì Ń Fìyà Jẹ Wọ́n Wọ́n Fẹ̀sùn Ọ̀daràn Kan Àwọn Òjíṣẹ́ Tó Jẹ́ Ẹlẹ́rìí Jèhófà Ní May , àwọn ọlọ́pàá ya wọ ibi tí àwọn Ẹlẹ́rìí Jèhófà tó wà ní Ìjọ Oryol ti ń ṣèpàdé.
Àwọn ọlọ́pàá mú Dennis Christensen tó jẹ́ ọmọ ilẹ̀ Denmark, tó sì jẹ́ alàgbà nínú Ìjọ Oryol.
Wọ́n ti fi Ọ̀gbẹ́ni Christensen sí àtìmọ́lé di July  tí wọ́n máa gbọ́ ẹjọ́ rẹ̀.
Ṣe ni àwọn tó pè é lẹ́jọ́ ń fi àsìkò yìí wá bí wọ́n ṣe máa rojọ́ mọ́ ọn lẹ́sẹ̀ pé “agbawèrèmẹ́sìn" ni.
Tí ilé ẹjọ́ bá dá Ọ̀gbẹ́ni Christensen lẹ́bi, wọ́n lè rán an lọ sí ẹ̀wọ̀n ọdún mẹ́fà sí mẹ́wàá.
Àwọn Aláṣẹ Kìlọ̀ fún Àwọn Tó Ń Bójú Tó Ibi Táwọn Ẹlẹ́rìí Ti Forúkọ Ẹ̀sìn Wọn Sílẹ̀ Lábẹ́ Òfin Ní May , ọ́fíìsì agbẹjọ́rò kìlọ̀ fún ẹni tó jẹ́ alága níbi táwọn Ẹlẹ́rìí ti forúkọ ẹ̀sìn wọn sílẹ̀ lábẹ́ òfin nílùú Krymsk.
Wọ́n sọ pé ìjọba lè fìyà jẹ òun àtàwọn yòókù tí wọ́n jọ wà nínú ìgbìmọ̀ tó ń bójú tó ibẹ̀, wọ́n sì lè fẹ̀sùn ọ̀daràn kàn wọ́n torí pé wọ́n ń ṣèjọsìn.
Látìgbà tí Ilé Ẹjọ́ Gíga Jù Lọ ti dájọ́, ó kéré tán, ibi márùn-ún míì táwọn Ẹlẹ́rìí ti forúkọ ẹ̀sìn wọn sílẹ̀ ló ti gba irú ìkìlọ̀ yìí.
Àwọn Ọlọ́pàá Ya Wọ Ibi tí Wọ́n Ti Ń Jọ́sìn Ní April , àwọn ọlọ́pàá wọ ilé tí àwọn Ẹlẹ́rìí ti ń jọ́sìn nílùú Dzhankoy, ní Republic of Crimea.
Bí ìjọsìn tí wọ́n ń ṣe ṣe ń parí lọ làwọn ọlọ́pàá dé.
Àwọn ọlọ́pàá náà yarí pé látìgbà tí Ilé Ẹjọ́ Gíga Jù Lọ ti dájọ́ wọn, àwọn Ẹlẹ́rìí ò lẹ́tọ̀ọ́ láti pàdé pọ̀ fún ìjọsìn mọ́.
Wọ́n wá tú inú ilé náà, wọ́n sì tì í pa kí àwọn Ẹlẹ́rìí má bàa jọ́sìn níbẹ̀ mọ́.
Látìgbà tí Ilé Ẹjọ́ Gíga Jù Lọ ti dájọ́, ó kéré tán, ìgbà márùn-ún míì làwọn ọlọ́pàá ti ṣèdíwọ́ nígbà táwọn Ẹlẹ́rìí ń jọ́sìn.
Ìgbà kan wà nínú ìgbà márùn-ún yìí tó jẹ́ pé inú ilé ẹnì kan ni wọ́n ti ń ṣèjọsìn.
“Bí wọ́n ṣe ń fẹ̀sùn ọ̀daràn kan àwọn Ẹlẹ́rìí Jèhófà ní Rọ́ṣíà láìnídìí yìí ń kó ìrònú bá mi gan-an, bẹ́ẹ̀ sì rèé, èèyàn àlàáfíà ni wọ́n láwùjọ.
. . .
Mo rọ àwọn aláṣẹ orílẹ̀-èdè Rọ́ṣíà pé kí wọ́n má fi ẹ̀tọ́ táwọn Ẹlẹ́rìí Jèhófà ní dù wọ́n, kí wọ́n jẹ́ kí wọ́n lómìnira ẹ̀sìn àti òmìnira láti gba ohun tó wù wọ́n gbọ́, kí wọ́n jẹ́ kí wọ́n lómìnira èrò àti ọ̀rọ̀ sísọ àti òmìnira láti kóra jọ pẹ̀lú àwọn míì ní ìrọwọ́rọsẹ̀, torí pé wọ́n gbọ́dọ̀ tẹ̀ lé òfin tí ìjọba àpapọ̀ lágbàáyé ṣe lórí ọ̀rọ̀ ẹ̀tọ́ ọmọnìyàn, wọ́n sì ti tọwọ́ bọ̀wé àdéhùn lọ́dọ̀ àjọ OSCE [ìyẹn Organization for Security and Cooperation in Europe]."—Michael Georg Link, Alága Àjọ OSCE Office for Democratic Institutions and Human Rights.
Wọ́n Dájú Sọ Àwọn Ọmọ Iléèwé Tó Jẹ́ Ẹlẹ́rìí Jèhófà Ní April , nílùú Bezvodnoye, lágbègbè Kirov, olùkọ́ kan kan àwọn ọ̀dọ́ méjì tí ìyá wọn jẹ́ Ẹlẹ́rìí Jèhófà lábùkù.
Ṣe ni olùkọ́ yẹn tún ń dára rẹ̀ láre fún ohun tó ṣe, ó ní ìjọba kúkú ti fòfin de àwọn Ẹlẹ́rìí Jèhófà ní Rọ́ṣíà.
Ní May , lágbègbè ìlú Moscow, ọ̀gá iléèwé kan kọ̀wé sí àwọn òbí ọmọ ọlọ́dún mẹ́jọ kan láti kìlọ̀ fún wọn, torí pé ọmọ yìí sọ̀rọ̀ Ọlọ́run fún ọmọ kíláàsì rẹ̀ kan.
Nínú lẹ́tà yẹn, ọ̀gá náà sọ̀rọ̀ ìpinnu tí Ilé Ẹjọ́ Gíga Jù Lọ ṣe, ó sì sọ pé níléèwé àwọn, kò sáyè “láti ṣe ohunkóhun tó bá ti yàtọ̀ sí ti ẹ̀kọ́ ìwé." Ọ̀gá náà sọ pé òun máa gbé ọ̀rọ̀ náà dé ọ̀dọ̀ àwọn ọlọ́pàá, òun sì máa “sọ pé kí wọ́n gbé ọmọ náà kúrò níléèwé, kí wọ́n fi sẹ́nu iṣẹ́ míì." Wọn Ò Gbà Kí Àwọn Ẹlẹ́rìí Jèhófà Tó Jẹ́ Ọkùnrin Ṣiṣẹ́ Àṣesìnlú Ní April , àjọ tó ń fa àwọn èèyàn wọṣẹ́ ológun lágbègbè Cheboksary àti Marposadskiy fagi lé ìwé tí Ẹlẹ́rìí Jèhófà kan kọ pé kí wọ́n jẹ́ kóun ṣiṣẹ́ àṣesìnlú dípò iṣẹ́ ológun.
Àjọ náà sọ pé “agbawèrèmẹ́sìn" làwọn Ẹlẹ́rìí Jèhófà, àwọn ò sì lè gbà kí wọ́n ṣiṣẹ́ àṣesìnlú.
Ó kéré tán, ọkùnrin méjì míì tó jẹ́ Ẹlẹ́rìí ni àwọn aláṣẹ ò gbà kí wọ́n ṣiṣẹ́ àṣesìnlú.
Philip Brumley, tó jẹ́ agbẹjọ́rò àwọn Ẹlẹ́rìí Jèhófà kíyè sí i pé ohun tí ìjọba ń ṣe ta kora, ó ní: “Ìjọba ò gbà káwọn ọ̀dọ́ tó jẹ́ Ẹlẹ́rìí Jèhófà ṣiṣẹ́ àṣesìnlú torí wọ́n sọ pé ‘agbawèrèmẹ́sìn’ ni wọ́n.
Ìjọba yìí kan náà ló tún sọ pé káwọn èèyàn tí wọ́n pè ní ‘agbawèrèmẹ́sìn’ yìí wá wọṣẹ́ ológun.
Ṣé ó wá bọ́gbọ́n mu kí ìjọba gbà kí àwọn ‘agbawèrèmẹ́sìn’ yìí dara pọ̀ mọ́ àwọn ọmọ ogun?
" Wọ́n Ń Hùwà Àìdáa sí Wọn Láwùjọ, Wọ́n sì Ń Ṣe Ẹ̀tanú Wọn Àwọn Èèyàn Hùwà Ipá Sáwọn Ẹlẹ́rìí Jèhófà Ní April , ní Lutsino, lágbègbè ìlú Moscow, wọ́n sun ilé tó jẹ́ ti ìdílé Ẹlẹ́rìí Jèhófà kan kanlẹ̀, wọ́n tún sun ilé àwọn òbí wọn àgbà tó wà lẹ́gbẹ̀ẹ́ ibẹ̀.
Ẹni tó dáná sun àwọn ilé yìí ti kọ́kọ́ bá àwọn ìdílé yìí fà á, pé òun kórìíra ẹ̀sìn wọn, kó tó wá dáná sun ilé méjèèjì.
Ní May , ní Zheshart, lágbègbè Komi Republic, àwọn kan dáná sun ilé kan táwọn Ẹlẹ́rìí Jèhófà ti ń jọ́sìn, ilé náà sì bà jẹ́ gan-an.
Wọ́n dáná sun Gbọ̀ngàn Ìjọba tó wà ní Zheshart Ó kéré tán, ilé mẹ́sàn-án míì táwọn Ẹlẹ́rìí Jèhófà ti ń jọ́sìn làwọn èèyàn ti bà jẹ́ látìgbà tí Ilé Ẹjọ́ Gíga Jù Lọ ti dájọ́ àwọn Ẹlẹ́rìí ní April , .
Ní April , ọ̀kan lára àwọn Ẹlẹ́rìí Jèhófà tó wà nílùú Belgorod ń jáde nílé, ni ẹnì kan bá kígbe pé, “Wọ́n ti fòfin de ẹ̀yin ajẹ́rìí!" ló bá mú Ẹlẹ́rìí Jèhófà náà, ó sì lù ú.
Ní May , àwùjọ àwọn ọkùnrin kan ya wọ ibi táwọn Ẹlẹ́rìí Jèhófà ti ń jọ́sìn nílùú Tyumen, wọ́n sì sọ̀rọ̀ burúkú sí àwọn tó wà níbẹ̀, wọ́n halẹ̀ mọ́ wọn pé àwọn máa ṣe wọ́n léṣe.
Wọ́n Lé Àwọn Ẹlẹ́rìí Jèhófà Kúrò Níbi Iṣẹ́ Ní May , àwọn ọ̀gá iléeṣẹ́ kan tí wọ́n ti ń po kẹ́míkà ní Dorogobuzh, lágbègbè Smolensk lé gbogbo àwọn Ẹlẹ́rìí Jèhófà tí wọ́n gbà síṣẹ́ kúrò níbi iṣẹ́.
Iléeṣẹ́ náà ṣàlàyé pé àwọn Ẹ̀ṣọ́ Aláàbò Ìjọba ló pàṣẹ fáwọn pé káwọn lé gbogbo àwọn Ẹlẹ́rìí Jèhófà kúrò níbi iṣẹ́ torí pé “àwọn agbawèrèmẹ́sìn" ò lè ṣiṣẹ́ ní iléeṣẹ́ náà.
Látìgbà tí Ilé Ẹjọ́ Gíga Jù Lọ ti dájọ́, ó kéré tán, ẹ̀ẹ̀mẹta làwọn ọ̀gá iléeṣẹ́ ti halẹ̀ mọ́ àwọn Ẹlẹ́rìí tí wọ́n gbà síṣẹ́ pé àwọn máa lé wọn níbi iṣẹ́ torí wọ́n gbà pé ẹ̀sìn “agbawèrèmẹ́sìn" ni wọ́n ń ṣe.
Nílùú Yashkino, lágbègbè Kemerovo, àwọn ọlọ́pàá fúngun mọ́ obìnrin kan tó jẹ́ Ẹlẹ́rìí Jèhófà kó lè fún wọn ní ìsọfúnni nípa àwọn Ẹlẹ́rìí míì, àmọ́ ó kọ̀, kò fún wọn.
Àwọn ọlọ́pàá náà sọ pé kò bófin mu kéèyàn máa ṣe ẹ̀sìn tí ìjọba ti fòfin dè, wọ́n tiẹ̀ fi àwọn Ẹlẹ́rìí Jèhófà wé àwọn apániláyà tí wọ́n ń pè ní ISIS.
Ọkàn Ò Balẹ̀ Lórí Ọ̀rọ̀ Àwọn Ẹlẹ́rìí Jèhófà ní Rọ́ṣíà Ní ọdún mẹ́wàá tó ṣáájú àkókò tí Ilé Ẹjọ́ Gíga Jù Lọ dájọ́ àwọn Ẹlẹ́rìí Jèhófà ní Rọ́ṣíà, ìjọba ti ń fúngun mọ́ wọn lórí ọ̀rọ̀ òmìnira ẹ̀sìn débi pé èyí mú káwọn èèyàn fìyà jẹ wọ́n gan-an.
Ní báyìí tí ilé ẹjọ́ tiẹ̀ ti wá dájọ́, ààbò wọn ò dájú mọ́.
Ìpinnu tí ilé ẹjọ́ ṣe yìí ń ba àwọn Ẹlẹ́rìí Jèhófà lórúkọ jẹ́, ó sì ti jẹ́ káwọn èèyàn kan àtàwọn òṣìṣẹ́ ìjọba túbọ̀ máa fìyà jẹ wọ́n, àpẹẹrẹ rẹ̀ la rí nínú àwọn ohun tó ṣẹ̀ṣẹ̀ ṣẹlẹ̀ yìí.
Gbogbo àwọn Ẹlẹ́rìí Jèhófà kárí ayé ló ń ronú gan-an nípa ohun tó máa ṣẹlẹ̀ sáwọn Ẹlẹ́rìí tó wà ní Rọ́ṣíà tí Ìgbìmọ̀ Tó Ń Gbọ́ Ẹjọ́ Kòtẹ́milọ́rùn ní Ilé Ẹjọ́ Gíga Jù Lọ bá lọ dá wọn lẹ́bi nígbà tí wọ́n bá gbọ́ ẹjọ́ wọn ní July , .
Ọ̀gbẹ́ni Brumley sọ pé: “A ò tíì rí ẹ̀rí kankan, bó ti wù kó kéré mọ, látọ̀dọ̀ ẹnikẹ́ni tó lè tọ́ka sí i pé agbawèrèmẹ́sìn làwọn Ẹlẹ́rìí Jèhófà.
Wọ́n ń sọ pé eléwu èèyàn làwọn Ẹlẹ́rìí Jèhófà jẹ́ láàárín ìlú, àmọ́ ewu èyíkéyìí tí wọn ì báà sọ pé wọ́n ń fà kò tó nǹkan kan lẹ́gbẹ̀ẹ́ ohun táwọn èèyàn ti fojú wọn rí.
Ó yẹ kí ìjọba ilẹ̀ Rọ́ṣíà tún èrò wọn pa lórí ohun tí wọ́n ń ṣe sáwọn Ẹlẹ́rìí Jèhófà yìí, pàápàá torí pé òfin ilẹ̀ wọn fọwọ́ sí i pé àwọn aráàlú lómìnira ẹ̀sìn, wọ́n sì ti tọwọ́ bọ̀wé àdéhùn lọ́dọ̀ ìjọba àpapọ̀ lágbàáyé pé àwọn ò ní fi òmìnira ẹ̀sìn du ẹnikẹ́ni."
ÀKÀNṢE ÌRÒYÌN: Orílẹ̀-èdè Rọ́ṣíà Ń Gbógun Ti Àwọn Ẹlẹ́rìí Jèhófà Bí Ìjọba Ṣe Ń Ṣenúnibíni Sí Àwọn Ẹlẹ́rìí Jèhófà Ń Tẹ Ẹ̀tọ́ Ọmọnìyàn Lójú Wàá Jáde Lédè Gẹ̀ẹ́sì
Àwọn Aláṣẹ Rọ́ṣíà Fẹ́ Kéde Pé Ìwé “Agbawèrèmẹ́sìn" Ni Bíbélì ÌRÒYÌN LỌ́Ọ́LỌ́Ọ́: Ilé Ẹjọ́ Ìlú Vyborg ti sún ẹjọ́ yìí di August , .
Tó bá di July , , Ilé Ẹjọ́ Ìlú Vyborg máa tún bẹ̀rẹ̀ sí í gbọ́ ẹjọ́ tó dá lórí bí àwọn kan ṣe fẹ́ kí wọ́n kéde pé ìwé “agbawèrèmẹ́sìn" ni Bíbélì Ìwé Mímọ́ ní Ìtumọ̀ Ayé Tuntun, tí àwọn Ẹlẹ́rìí Jèhófà ṣe jáde lédè Rọ́ṣíà.
Láti April  ni wọ́n ti sún ẹjọ́ yìí síwájú, lẹ́yìn tí adájọ́ ti fọwọ́ sí ohun tí Agbẹjọ́rò Leningrad-Finlyandskiy Transport sọ, pé kí ilé ẹjọ́ yan àwọn “ọ̀jọ̀gbọ́n" tó máa ṣàyẹ̀wò Bíbélì Ìtumọ̀ Ayé Tuntun kí wọ́n lè kéde pé ìwé “agbawèrèmẹ́sìn" ni.
Lẹ́yìn tí wọ́n ti fi ọ̀rọ̀ yìí falẹ̀ lọ́pọ̀ ìgbà, wọ́n parí àyẹ̀wò náà, wọ́n sì jábọ̀ fún ilé ẹjọ́ ní June , .
Báwọn Ẹlẹ́rìí sì ṣe retí pé ọ̀rọ̀ máa rí náà ló rí, àyẹ̀wò táwọn ọ̀jọ̀gbọ́n ọ̀hún ṣe fọwọ́ sí i pé kí ilé ẹjọ́ kéde pé ìwé “agbawèrèmẹ́sìn" ni Bíbélì yìí.
Wọ́n ní Bíbélì Ìtumọ̀ Ayé Tuntun “kì í ṣe Bíbélì." Àmọ́ ohun tí wọ́n fẹ́ ṣe yìí ta ko ohun tí òfin sọ, ìyẹn òfin tó dá lórí Bí Wọ́n Ṣe Lè Gbéjà Ko Àwọn Agbawèrèmẹ́sìn, èyí tó sọ pé wọn ò gbọ́dọ̀ fòfin de àwọn ìwé mímọ́ bíi Bíbélì pé ó jẹ́ ìwé agbawèrèmẹ́sìn.
Bákan náà, orí ọ̀rọ̀ ẹ̀sìn ni àwọn tó pera wọn ní ọ̀jọ̀gbọ́n yìí gbé àyẹ̀wò tí wọ́n ṣe kà.
Wọn ò fara mọ́ bí Bíbélì Ìtumọ̀ Ayé Tuntun ṣe túmọ̀ lẹ́tà Hébérù mẹ́rin * tó dúró fún orúkọ Ọlọ́run sí “Jèhófà", wọ́n sì fẹ̀sùn èké kan àwọn Ẹlẹ́rìí Jèhófà pé àwọn ló yí ohun tó wà nínú Bíbélì pa dà kó lè bá ẹ̀kọ́ tiwọn mu.
ìpínrọ̀   (יהוה) ni lẹ́tà Hébérù mẹ́rin tó dúró fún orúkọ Ọlọ́run, YHWH tàbí JHVH ló sì jẹ́ tá a bá túmọ̀ rẹ̀ sí èdè Gẹ̀ẹ́sì.
Ó fẹ́rẹ̀ẹ́ tó ẹgbẹ̀rún méje [,] tó fara hàn nínú Ìwé Mímọ́ Lédè Hébérù.
Ilé Ẹjọ́ Gíga Jù Lọ ní Rọ́ṣíà Á Máa Gbọ́ Ẹjọ́ Àwọn Ẹlẹ́rìí Jèhófà Lọ ní April Ilé Ẹjọ́ Gíga Jù Lọ ní Rọ́ṣíà tún bẹ̀rẹ̀ sí í gbọ́ ẹjọ́ náà lónìí.
Ilé Iṣẹ́ Ètò Ìdájọ́ ló kọ́kọ́ sọ̀rọ̀.
Wọ́n ní ó yẹ kí ilé ẹjọ́ fagi lé orúkọ ẹ̀sìn àwọn Ẹlẹ́rìí Jèhófà láwọn àgbègbè tí wọ́n ti forúkọ ẹ̀sìn wọn sílẹ̀ lábẹ́ òfin káàkiri orílẹ̀-èdè náà torí pé àwọn ilé ẹjọ́ kéékèèké kan ti gbọ́ ẹjọ́ wọn láwọn ìlú kan, wọ́n sì sọ pé agbawèrèmẹ́sìn ni wọ́n.
Adájọ́ wá bi aṣojú Ilé Iṣẹ́ Ètò Ìdájọ́ bí ẹjọ́ tí wọ́n dá fún àwọn Ẹlẹ́rìí Jèhófà ní ìlú mẹ́jọ ṣe kan Ẹ̀ka Ọ́fíìsì wọn àti gbogbo àgbègbè márùn-dín-nírínwó [] tí wọ́n ti forúkọ ẹ̀sìn wọn sílẹ̀ ní Rọ́ṣíà.
Adájọ́ tún béèrè ipa tó máa ní lórí ìjọsìn àwọn Ẹlẹ́rìí Jèhófà tí ìjọba bá fagi lé orúkọ ẹ̀sìn wọn ní gbogbo ibi tí wọ́n ti forúkọ sílẹ̀ lórílẹ̀-èdè náà.
Léraléra ló tún béèrè ẹ̀rí tó fi hàn pé eléwu èèyàn làwọn Ẹlẹ́rìí Jèhófà jẹ́ fáwọn aráàlú.
Àwọn agbẹjọ́rò àwọn Ẹlẹ́rìí Jèhófà tún bi àwọn aṣojú Ilé Iṣẹ́ Ètò Ìdájọ́ láwọn ìbéèrè kan tó jẹ́ kó ṣe kedere pé kì í ṣe pé Ilé Iṣẹ́ Ètò Ìdájọ́ kàn fẹ́ fagi lé orúkọ ẹ̀sìn wọn láwọn àgbègbè tí wọ́n ti forúkọ sílẹ̀ lábẹ́ òfin, ṣe ni wọ́n fẹ́ fòfin de ẹ̀sìn àwọn Ẹlẹ́rìí Jèhófà pátápátá.
Wọ́n ti dá ẹjọ́ náà dúró díẹ̀, wọ́n á máa gbọ́ ọ lọ ní April , , ní aago mẹ́wàá àárọ̀.
Àwọn Aláṣẹ Láti Orílẹ̀-èdè Míì Dá Ìjọba Rọ́ṣíà Lẹ́bi Lórí Bí Wọ́n Ṣe Ń Fìyà Jẹ Àwọn Ẹlẹ́rìí Jèhófà Ìgbìmọ̀ Ilẹ̀ Yúróòpù àti ìjọba orílẹ̀-èdè Amẹ́ríkà sọ̀rọ̀ lọ́tọ̀ọ̀tọ̀ lórí bó ṣe ká wọn lára tó pé ìjọba orílẹ̀-èdè Rọ́ṣíà ń fìyà jẹ àwọn Ẹlẹ́rìí Jèhófà.
Ohun tí wọ́n sọ jẹ́ ká rí i pé irọ́ gbuu ni ohun tí ìjọba Rọ́ṣíà sọ pé báwọn ṣe gbẹ́sẹ̀ lé ibi táwọn Ẹlẹ́rìí ti forúkọ ẹ̀sìn wọn sílẹ̀ lábẹ́ òfin ò lè nípa lórí òmìnira tí Ẹlẹ́rìí Jèhófà kọ̀ọ̀kan ní láti ṣe ohun tó gbà gbọ́.
Àmọ́ bí Ìgbìmọ̀ Ilẹ̀ Yúróòpù ṣe sọ, “ohun tí wọ́n sọ ò bá ohun tí [ìjọba Rọ́ṣíà] ń ṣe mu." Nígbà tí ìjọba Amẹ́ríkà fi ohun tí ìjọba Rọ́ṣíà sọ wé ohun tí wọ́n ń ṣe sáwọn Ẹlẹ́rìí Jèhófà, wọ́n parí èrò sí pé “ṣe ni wọ́n ń kó ọ̀rọ̀ ara wọn jẹ." Ọkùnrin mẹ́jọ tí wọ́n jẹ́ Ẹlẹ́rìí Jèhófà ni àwọn aláṣẹ Rọ́ṣíà ti fi sẹ́wọ̀n, àyẹ̀wò méjìlá () sì ni wọ́n ń ṣe lọ́wọ́lọ́wọ́ lórí ìwà ọ̀daràn ní ìlú mọ́kànlá ().
Bó tiẹ̀ jẹ́ pé ohun tó jẹ́ tàwa Ẹlẹ́rìí Jèhófà tí ìjọba ń gbẹ́sẹ̀ lé túbọ̀ ń pọ̀ sí i, tíyẹn ò sì múnú wa dùn, lájorí ohun tó ń kó ìrònú bá wa ni ìyà tí wọ́n fi ń jẹ àwọn Kristẹni tí wọ́n ń ṣenúnibíni sí yìí torí ohun tí wọ́n gbà gbọ́.
Ìgbìmọ̀ Ilẹ̀ Yúróòpù àti ìjọba orílẹ̀-èdè Amẹ́ríkà ti ké pe ìjọba orílẹ̀-èdè Rọ́ṣíà pé kí wọ́n tẹ̀ lé àdéhùn tí wọ́n ti ṣe lórí ọ̀rọ̀ òmìnira èrò, ẹ̀rí ọkàn, ẹ̀sìn àti ìgbàgbọ́.
Tẹ ìlujá yìí kó o lè ka àwọn ohun tí wọ́n sọ:
Ìjọba Orílẹ̀-èdè Kazakhstan Fi Òmìnira Ẹ̀sìn Du Teymur Akhmedov, Wọ́n sì Dá A Lẹ́bi Ní May , , ilé ẹjọ́ kan nílùú Astana rán Teymur Akhmedov lọ sí ẹ̀wọ̀n ọdún márùn-ún torí pé ó ń sọ ohun tó gbà gbọ́ fáwọn míì.
Látìgbà tí orílẹ̀-èdè Kazakhstan ti gbòmìnira lọ́dún , òun ni Ẹlẹ́rìí Jèhófà tí wọ́n máa kọ́kọ́ dá lẹ́bi pé ó jẹ́ ọ̀daràn torí pé ó ń ṣe ẹ̀sìn rẹ̀.
Ọ̀gbẹ́ni Akhmedov ti kọ́kọ́ wà látìmọ́lé fún oṣù mẹ́ta kí wọ́n tó gbọ́ ẹjọ́ rẹ̀, bó tiẹ̀ jẹ́ pé àwọn èèyàn dá sí i láti orílẹ̀-èdè míì pé kí wọ́n dá a sílẹ̀, kó máa lọ sílé kí wọ́n tó gbọ́ ẹjọ́ rẹ̀, tó bá tiẹ̀ jẹ́ pé wọ́n máa ní kò gbọ́dọ̀ jáde nílé, àmọ́ àwọn aláṣẹ ò gbà.
Ẹni ọdún mọ́kànlélọ́gọ́ta [] ni, ó ti gbéyàwó, ó sì ti bímọ ọkùnrin mẹ́ta.
Ìlera rẹ̀ ò sì dáa rárá.
Wọ́n Fìyà Jẹ Ẹ́ Torí Pé Ó Ń Lo Òmìnira Ẹ̀sìn Tó Ní January  ni Ọ̀gbẹ́ni Akhmedov ti wà lẹ́nu ọ̀rọ̀ yìí.
Ìgbà yẹn làwọn ọlọ́pàá ọ̀tẹlẹ̀múyẹ́ láti Ìgbìmọ̀ Tó Ń Rí sí Ọ̀rọ̀ Ààbò lórílẹ̀-èdè Kazakhstan mú un, wọ́n sọ pé ó ṣohun tó ta ko Àpilẹ̀kọ () nínú Òfin tí ìjọba orílẹ̀-èdè Kazakhstan ṣe lórí ìwà ọ̀daràn.
Ìgbìmọ̀ náà fẹ̀sùn kàn án pé ó ń “mú kí àwọn èèyàn .
kórìíra àwọn ẹ̀sìn míì" torí pé ó ń sọ ohun tó gbà gbọ́ fáwọn míì nínú ilé.
Talgat Syrlybayev tó jẹ́ adájọ́ sọ pé ohun tí Ọ̀gbẹ́ni Akhmedov sọ “dá wàhálà sílẹ̀ láàárín àwọn ẹlẹ́sìn," ó sì ń mú kí àwọn èèyàn bẹ̀rẹ̀ sí í fojú kéré ẹ̀sìn kan tàbí kí wọ́n máa gbé ẹ̀sìn wọn ga ju àwọn míì lọ.
Adájọ́ tún fòfin de Ọ̀gbẹ́ni Akhmedov fún ọdún mẹ́ta, pé kò ní lómìnira láti ṣe ẹ̀sìn rẹ̀.
Ká kúkú sọ pé wọ́n ní kò gbọ́dọ̀ jọ́sìn Ọlọ́run.
Philip Brumley tó jẹ́ Agbẹjọ́rò Àwọn Ẹlẹ́rìí Jèhófà sọ pé: “Àwọn aláṣẹ ń ṣi òfin lò gan-an.
Lọ́dún , àwọn ọkùnrin kan ní kí Teymur wá sínú ilé kan, kó wá bá àwọn sọ ohun tó gbà gbọ́.
Wọ́n tiẹ̀ tún wá sílé tiẹ̀ náà.
Teymur ò mọ̀ pé wọ́n ń fi kámẹ́rà ká gbogbo ọ̀rọ̀ òun sílẹ̀, tí wọ́n á sì wá fi fẹ̀sùn ọ̀daràn kan òun tó bá yá.
Ohun tó ṣẹlẹ̀ yìí jẹ́ ká rí i pé kò sóhun táwọn aláṣẹ ò lè ṣe láti fẹ̀sùn kan àwọn tó ń jọ́sìn ní ìrọwọ́rọsẹ̀, kí wọ́n sì ká wọn lọ́wọ́ kò.
Ìwà ìrẹ́jẹ gbáà ni!" Ìgbìmọ̀ Tó Ń Rí sí Ẹ̀tọ́ Ọmọnìyàn lábẹ́ ìdarí Ìparapọ̀ Àwọn Orílẹ̀-Èdè sọ pé kí ìjọba Kazakhstan ṣàtúnṣe sí Òfin ilẹ̀ wọn kó lè jẹ́ káwọn aráàlú lómìnira ẹ̀sìn, wọ́n sì sọ pé àwọn “fẹ́ kí wọ́n kíyè sí àwọn ọ̀rọ̀ tó nítumọ̀ púpọ̀ tí wọ́n ń lò nínú Òfin Ìwà Ọ̀daràn láti ṣàlàyé ohun tó jẹ mọ́ ìwà ọ̀daràn àtàwọn ìwà tó ta ko òfin, títí kan àwọn ọ̀rọ̀ tí wọ́n lò nínú àpilẹ̀kọ  àti , nínú Òfin Ìjọba àti òfin tí wọ́n fi ń gbéjà ko àwọn agbawèrèmẹ́sìn, kí wọ́n sì kíyè sí bí wọ́n ṣe ń fìyà tó le jẹ àwọn tó ń lo òmìnira ẹ̀sìn tí wọ́n ní àti òmìnira láti gba ohun tó wù wọ́n gbọ́.
. . .
Ó yẹ kí Ìjọba rí i pé àwọn ò fi òmìnira ẹ̀sìn àti òmìnira láti gba ohun tó wuni gbọ́ du ẹnikẹ́ni, títí kan òmìnira láti ṣe ohun téèyàn gbà gbọ́ tàbí tó bá ẹ̀sìn rẹ̀ mu."—Ìgbìmọ̀ Tó Ń Rí sí Ẹ̀tọ́ Ọmọnìyàn, Concluding Observations on the Second Periodic Report of Kazakhstan, UN Doc. CCPR/C/KAZ/CO/ (August , ).
Bákan náà, ọ̀rọ̀ ìlera Ọ̀gbẹ́ni Akhmedov ń ká àwọn mọ̀lẹ́bí rẹ̀ lára gan-an.
Àrùn kan tó le gan-an ń ṣe é (ó ṣeé ṣe kó jẹ́ àrùn jẹjẹrẹ), àwọn kan sì ti rọ àwọn aláṣẹ pé kí wọ́n jẹ́ kó máa lọ sílé, tí wọ́n bá tiẹ̀ máa sọ pé kò gbọ́dọ̀ jáde nílé, àmọ́ àwọn aláṣẹ ò gbà, wọn ò sì bójú tó o bó tiẹ̀ jẹ́ pé ó nílò ìtọ́jú pàjáwìrì.
Àwọn agbẹjọ́rò rẹ̀ ti gbé ọ̀rọ̀ náà lọ sọ́dọ̀ Àwùjọ Tó Ń Rí sí Ọ̀rọ̀ Ìtinimọ́lé Láìnídìí lábẹ́ ìdarí Ìparapọ̀ Orílẹ̀-Èdè, ìyẹn UN Working Group on Arbitrary Detention àtàwọn aṣojú pàtàkì fún Àjọ Ìparapọ̀ Àwọn Orílẹ̀-èdè lórí ọ̀rọ̀ òmìnira ẹ̀sìn, ohun téèyàn gbà gbọ́ àti òmìnira láti kóra jọ ní àlàáfíà pẹ̀lú àwọn ẹlòmíì.
Ṣé Òmìnira Ẹ̀sìn Ṣì Máa Gbérí ní Kazakhstan?
Oríṣiríṣi ìṣòro làwọn Ẹlẹ́rìí Jèhófà lórílẹ̀-èdè Kazakhstan ti kojú lórí bí wọ́n ṣe ń ṣe ẹ̀sìn wọn.
Àmọ́ ọwọ́ táwọn aláṣẹ tún gbé lọ́tẹ̀ yìí yàtọ̀, ó sì dáyà jáni, pàápàá bí wọ́n ṣe fi Ọ̀gbẹ́ni Akhmedov sẹ́wọ̀n láìtọ́.
Àwọn aṣojú àwọn Ẹlẹ́rìí Jèhófà ṣì ń rọ àwọn aláṣẹ orílẹ̀-èdè Kazakhstan pé kí wọ́n má gbàgbé pé ìjọba orílẹ̀-èdè náà ti tọwọ́ bọ̀wé àdéhùn lọ́dọ̀ ìjọba àpapọ̀ pé àwọn máa jẹ́ káwọn aráàlú lómìnira láti jọ́sìn fàlàlà láìsí pé àwọn aláṣẹ ń yọ wọ́n lẹ́nu.
Ohun Táwọn Ọ̀jọ̀gbọ́n Sọ Láti Gbèjà Ọ̀gbẹ́ni Akhmedov Pé Ó Lẹ́tọ̀ọ́ sí Òmìnira Ẹ̀sìn àti Ọ̀rọ̀ Ní ọ̀sẹ̀ kejì tí wọ́n gbọ́ ẹjọ́ rẹ̀, wọ́n fi ohun táwọn ọ̀jọ̀gbọ́n kan tó jẹ́ ìlúmọ̀ọ́ká sọ tó ilé ẹjọ́ létí.
Àwọn ọ̀jọ̀gbọ́n yẹn sọ̀rọ̀ gbe Ọ̀gbẹ́ni Akhmedov pé ó lẹ́tọ̀ọ́ láti sọ ohun tó gbà gbọ́ lórí ọ̀rọ̀ ẹ̀sìn.
“Àwọn ohun tí Ọ̀gbẹ́ni Akhmedov sọ, . . .
ọ̀rọ̀ àlàáfíà ni.
Ohun tó gbà gbọ́ ló ń sọ .
. . .
Ohun tí ẹ̀sìn rẹ̀ gbà gbọ́, tí wọ́n sì fi ń kọ́ni ló wà nínú ìwé yẹn . . .
[kì í ṣe] ohun tó jẹ́ mọ́ ti àwọn agbawèrèmẹ́sìn . . .
[tàbí] pé ó ń dá wàhálà sílẹ̀ láwùjọ, láàárín ẹ̀yà, èdè tàbí láàárín àwọn ẹlẹ́sìn."—Professor Emeritus Eileen Barker, London School of Economics and Political Science ní University of London.
“Tí wọ́n bá tiẹ̀ ń sọ pé ẹ̀sìn àwọn Ẹlẹ́rìí Jèhófà ni ẹ̀sìn tòótọ́, pé ẹ̀sìn èké làwọn yòókù, ìyẹn kì í ṣe tuntun, gbogbo ẹ̀sìn ló máa ń sọ irú ẹ̀, kò túmọ̀ sí pé agbawèrèmẹ́sìn ni wọ́n àbí pé oníwà ipá ni wọ́n."—Dr. Massimo Introvigne, ní University of Turin, lórílẹ̀-èdè Ítálì.
“Àwọn ohun tí [Ọ̀gbẹ́ni Akhmedov] sọ, títí kan ìwé ẹ̀sìn àwọn Ẹlẹ́rìí Jèhófà ní pàtàkì, jẹ́ ká mọ òye tó ṣe kedere tí wọ́n ní nípa Bíbélì àti ohun tí Bíbélì sọ nípa ọ̀pọ̀ nǹkan táwọn èèyàn ń ṣe tí òfin gbà láyè àti èyí tí òfin ò gbà láyè."—James T.
Richardson, J.D., Ph.D., Professor of Sociology and Judicial Studies, Emeritus, ní University of Nevada, nílùú Reno.
Ohun táwọn ọ̀jọ̀gbọ́n yìí sọ ti ẹ̀rí náà lẹ́yìn pé Ọ̀gbẹ́ni Akhmedov ò lè jẹ̀bi ẹ̀sùn tí wọ́n fi kàn án pé ó ń “dá wàhálà sílẹ̀ láàárín àwọn ẹlẹ́sìn," ó sì ń “gbé [ẹ̀sìn] kan ga ju àwọn yòókù lọ." Ohun tó gbà gbọ́ lórí ọ̀rọ̀ ẹ̀sìn àti bó ṣe ń sọ ohun tó gbà gbọ́ fáwọn míì ò ta ko òfin rárá.
Ilé Ẹjọ́ Gíga Jù Lọ Fòfin De Iṣẹ́ Àwọn Ẹlẹ́rìí Jèhófà ní Rọ́ṣíà Ní April , , Ilé Ẹjọ́ Gíga Jù Lọ ní Rọ́ṣíà fòfin de iṣẹ́ àwọn Ẹlẹ́rìí Jèhófà ní Rọ́ṣíà, bó tiẹ̀ jẹ́ pé gbogbo ayé ló ti dá sí ọ̀rọ̀ yìí.
Yuriy Grigoryevich Ivanenko, tó jẹ́ adájọ́ Ilé Ẹjọ́ Gíga Jù Lọ, fọwọ́ sí ohun tí Ilé Iṣẹ́ Ètò Ìdájọ́ sọ pé kí ìjọba “fòfin de ‘Ẹ̀ka Ọ́fíìsì Tó Ń Bójú Tó Iṣẹ́ Àwọn Ẹlẹ́rìí Jèhófà ní Rọ́ṣíà’ àti àwọn ibi tí wọ́n ti forúkọ ẹ̀sìn wọn sílẹ̀ lábẹ́ òfin, kí wọ́n sì fa gbogbo ohun ìní wọn .
lé ìjọba orílẹ̀-èdè Rọ́ṣíà lọ́wọ́." Yuriy Ivanenko tó jẹ́ adájọ́ fi kún un pé, ojú ẹsẹ̀ ni ìpinnu yìí máa bẹ̀rẹ̀ iṣẹ́, ìjọba ti fòfin de gbogbo ohun tí àwọn Ẹlẹ́rìí Jèhófà ń ṣe láwọn ibi tí wọ́n ti forúkọ ẹ̀sìn wọn sílẹ̀ káàkiri Rọ́ṣíà.
Bó tiẹ̀ jẹ́ pé àwọn Ẹlẹ́rìí Jèhófà máa kọ̀wé pe ẹjọ́ kòtẹ́milọ́rùn sí Ìgbìmọ̀ Tó Ń Gbọ́ Ẹjọ́ Kòtẹ́milọ́rùn ní Ilé Ẹjọ́ Gíga Jù Lọ, ìdájọ́ tí ilé ẹjọ́ ṣe báyìí ti fòfin de ìjọsìn wọn.
“Bíi ti gbogbo àwọn ẹ̀sìn yòókù, ó yẹ kí àwọn Ẹlẹ́rìí Jèhófà máa gbádùn òmìnira láti kóra jọ ní ìrọwọ́rọsẹ̀ láìsí ìdíwọ́ kankan, bó ṣe wà nínú Òfin Orílẹ̀-èdè Rọ́ṣíà, àwọn ìwé àdéhùn tí ìjọba orílẹ̀-èdè Rọ́ṣíà fọwọ́ sí lọ́dọ̀ ìjọba àpapọ̀ lágbàáyé àti àwọn òfin tí ìjọba àpapọ̀ fi lọ́lẹ̀ kárí ayé."—Ohun tí Agbẹnusọ fún Àjọ European Union External Action Service sọ nípa ìpinnu tí Ilé Ẹjọ́ Gíga Jù Lọ ní Rọ́ṣíà ṣe.
Àwọn tó ṣojú Ẹ̀ka Ọ́fíìsì náà Vasiliy Kalin wà lọ́mọ ọdún mẹ́rin nígbà tí àwọn aláṣẹ lé òun àtàwọn òbí rẹ̀ kúrò nílùú lọ sí Siberia torí pé Ẹlẹ́rìí Jèhófà ni wọ́n.
Ó sọ pé: “Bí ilé ẹjọ́ ṣe dá ẹjọ́ náà lónìí, ó ti nípa tó lágbára lórí ìgbésí àwọn Ẹlẹ́rìí Jèhófà ní Rọ́ṣíà látòkè délẹ̀, látorí ìdílé-ìdílé dórí ẹnì kọ̀ọ̀kan.
Níbi tọ́rọ̀ dé yìí, tí wọ́n bá ń ṣe ohun tí wọ́n gbà gbọ́, wọ́n lè fẹ̀sùn ọ̀daràn kàn wọ́n, kí wọ́n sì fi wọ́n sẹ́wọ̀n." Philip Brumley, tó jẹ́ Agbẹjọ́rò àwọn Ẹlẹ́rìí Jèhófà sọ pé: “Ìbànújẹ́ ńlá ni ìpinnu tí ilé ẹjọ́ ṣe lónìí jẹ́ fún wa.
Ká sọ̀rọ̀ síbi tọ́rọ̀ wà, láìgbè sẹ́yìn ẹnì kankan, ẹnikẹ́ni tó bá gbé àwọn ìwé tá a kọ yẹ̀ wò, tó sì gbé àwọn ẹ̀rí tá a mú wá yẹ̀ wò, ibì kan ṣoṣo tó bófin mu tó máa parí èrò sí ni pé Ẹ̀ka Ọ́fíìsì wa ò lọ́wọ́ nínú ohunkóhun tó jẹ mọ́ ti agbawèrèmẹ́sìn.
Kò sí tàbí ṣùgbọ́n, a máa pe ẹjọ́ kòtẹ́milọ́rùn."
Ọjọ́ Karùn-ún: Ilé Ẹjọ́ Gíga Jù Lọ ní Rọ́ṣíà Gbé Àwọn Ẹ̀rí Yẹ̀ Wò Lórí Ẹjọ́ Àwọn Ẹlẹ́rìí Jèhófà Lónìí, Ilé Ẹjọ́ Gíga Jù Lọ bẹ̀rẹ̀ sí í gbé àwọn ìwé mẹ́tàlélógójì [] yẹ̀ wò, èyí tí àwọn tọ́rọ̀ kàn kó wá sílé ẹjọ́ lórí ọ̀rọ̀ tó wà nílẹ̀.
Ilé ẹjọ́ tún gbà kí àwọn agbẹjọ́rò Ẹ̀ka Ọ́fíìsì náà fi àwọn ẹ̀rí tuntun kún èyí tó ti wà nílẹ̀, tó dá lórí bí àwọn aláṣẹ ṣe ń yọ àwọn Ẹlẹ́rìí Jèhófà lẹ́nu nígbà tí wọ́n ń ṣèjọsìn lẹ́nu àìpẹ́ yìí.
Lóṣù March àti April , àwọn agbófinró lọ síbi táwọn Ẹlẹ́rìí ti ń jọ́sìn, wọ́n da ibẹ̀ rú, wọ́n sì halẹ̀ mọ́ àwọn tó wà níbẹ̀ pé àwọn máa fẹ̀sùn ọ̀daràn kàn wọ́n.
Bí Ilé Iṣẹ́ Ètò Ìdájọ́ ṣe sọ, pé kí ìjọba fòfin de àwọn ibi márùn-dín-nírínwó [] tí àwọn Ẹlẹ́rìí ti forúkọ ẹ̀sìn wọn sílẹ̀ lábẹ́ òfin ní Rọ́ṣíà, Ilé Ẹjọ́ gbọ́rọ̀ lẹ́nu àwọn aṣojú nípa àwọn òfin àti ìlànà táwọn Ẹlẹ́rìí Jèhófà ń tẹ̀ lé lórí iṣẹ́ wọn àti lórí ẹ̀sìn wọn.
Nígbà tí adájọ́ gbé ẹjọ́ tí ilé ẹjọ́ ti dá tẹ́lẹ̀ yẹ̀ wò, lórí bí wọ́n ṣe fòfin de àwọn ibi mẹ́jọ táwọn Ẹlẹ́rìí ti forúkọ ẹ̀sìn wọn sílẹ̀, àwọn agbẹjọ́rò àwọn Ẹlẹ́rìí Jèhófà jẹ́ kó ṣe kedere pé ẹ̀sùn irọ́ ni àwọn aláṣẹ lọ́ mọ́ wọn lẹ́sẹ̀ nígbà yẹn, wọn ò sì tún tẹ̀ lé ìlànà tó yẹ lórí ọ̀rọ̀ náà.
Yàtọ̀ síyẹn, àwọn agbẹjọ́rò Ẹ̀ka Ọ́fíìsì náà tẹnu mọ́ ọn pé àwọn ò mọ èyí tí Ilé Iṣẹ́ Ètò Ìdájọ́ ń ṣe gan-an, torí pé ọ̀rọ̀ wọn ti ń pé méjì báyìí.
Lákọ̀ọ́kọ́, nígbà yẹn tí wọ́n fẹ́ fòfin de àwọn ibi táwọn Ẹlẹ́rìí ti forúkọ ẹ̀sìn wọn sílẹ̀ lábẹ́ òfin, Ilé Iṣẹ́ Ètò Ìdájọ́ tẹnu mọ́ ọn pé Ẹ̀ka Ọ́fíìsì náà ò ní ohunkóhun ṣe pẹ̀lú ohun tó ń lọ láwọn ibi táwọn Ẹlẹ́rìí ti forúkọ ẹ̀sìn wọn sílẹ̀ lábẹ́ òfin.
Nígbà tí Ẹ̀ka Ọ́fíìsì náà sì sọ pé àwọn fẹ́ wà níbi ìgbẹ́jọ́ yẹn, Ilé Iṣẹ́ Ètò Ìdájọ́ fàáké kọ́rí, wọ́n láwọn ò gbà.
Àmọ́ lọ́tẹ̀ yìí, Ilé Iṣẹ́ Ètò Ìdájọ́ ń sọ pé Ẹ̀ka Ọ́fíìsì ló jẹ̀bi ẹ̀sùn tí wọ́n fi kan àwọn Ẹlẹ́rìí Jèhófà pé wọ́n ń ṣohun tó ta ko òfin láwọn ibi tí wọ́n ti forúkọ ẹ̀sìn wọn sílẹ̀ lábẹ́ òfin àti ẹ̀sùn tí wọ́n fi kan àwọn Ẹlẹ́rìí pé ìwé “agbawèrèmẹ́sìn" làwọn ìwé wọn.
Ọ̀pọ̀ ìgbà ni Ilé Iṣẹ́ Ètò Ìdájọ́ ti lọ yẹ àwọn ibi táwọn Ẹlẹ́rìí ti forúkọ ẹ̀sìn wọn sílẹ̀ lábẹ́ òfin wò, wọ́n sì ti ròyìn ohun tí wọ́n rí níbẹ̀ fún Ilé Ẹjọ́.
Síbẹ̀, nígbà tí adájọ́ bi Ilé Iṣẹ́ Ètò Ìdájọ́ láwọn ìbéèrè kan, wọn ò rí ẹyọ ìṣẹ̀lẹ̀ kan tọ́ka sí táwọn Ẹlẹ́rìí Jèhófà ti hùwà agbawèrèmẹ́sìn.
Ilé Ẹjọ́ ti sún ìgbẹ́jọ́ náà di April , , ní aago méjì ọ̀sán.
Ilé Ẹjọ́ Gíga Jù Lọ ní Rọ́ṣíà Kò Yíhùn Pa Dà Lórí Ẹjọ́ tí Wọ́n Dá Fáwọn Ẹlẹ́rìí Jèhófà Tẹ́lẹ̀ Ní July , , Ilé Ẹjọ́ Gíga Jù Lọ ní Rọ́ṣíà ṣe ohun tó ta ko àdéhùn tí ìjọba orílẹ̀-èdè Rọ́ṣíà ṣe pátápátá, ìyẹn àdéhùn tí wọ́n bá ìjọba àpapọ̀ lágbàáyé ṣe pé àwọn máa jẹ́ káwọn aráàlú lómìnira ẹ̀sìn.
Ilé ẹjọ́ náà sọ pé àwọn ò yíhùn pa dà lórí ìpinnu táwọn ti ṣe tẹ́lẹ̀, ìyẹn bí wọ́n ṣe sọ pé ìwà ọ̀daràn ni bí àwọn Ẹlẹ́rìí Jèhófà ní Rọ́ṣíà ṣe ń ṣe ẹ̀sìn wọn.
Ohun tí ilé ẹjọ́ sọ yìí túmọ̀ sí pé wọ́n ti fòfin de ìjọsìn àwọn Ẹlẹ́rìí Jèhófà káàkiri orílẹ̀-èdè náà.
Nígbà tí Yuriy Ivanenko tó jẹ́ adájọ́ ilé ẹjọ́ náà dá àwọn Ẹlẹ́rìí lẹ́bi ní April , wọ́n pe ẹjọ́ kòtẹ́milọ́rùn.
Ìgbìmọ̀ Tó Ń Gbọ́ Ẹjọ́ Kòtẹ́milọ́rùn wá yan ìgbìmọ̀ ẹlẹ́ni mẹ́ta láti tún ẹjọ́ náà gbọ́, àmọ́ ìgbìmọ̀ náà sọ pé àwọn fagi lé ẹjọ́ kòtẹ́milọ́rùn tí àwọn Ẹlẹ́rìí pé.
Wọ́n sọ pé àwọn ṣì dúró lórí ìpinnu tí ilé ẹjọ́ ṣe lọ́jọ́sí.
Nígbà tí ilé ẹjọ́ kọ́kọ́ gbọ́ ẹjọ́ náà, ṣe ni adájọ́ fọwọ́ sí ohun tí Ilé Iṣẹ́ Ètò Ìdájọ́ sọ pé kí ìjọba “fòfin de ‘Ẹ̀ka Ọ́fíìsì Tó Ń Bójú Tó Iṣẹ́ Àwọn Ẹlẹ́rìí Jèhófà ní Rọ́ṣíà’ àti àwọn ibi tí wọ́n ti forúkọ ẹ̀sìn wọn sílẹ̀ lábẹ́ òfin, kí wọ́n sì fa gbogbo ohun ìní wọn lé ìjọba orílẹ̀-èdè Rọ́ṣíà lọ́wọ́." wọn tó ṣojú Ẹ̀ka Ọ́fíìsì náà nílé ẹjọ́ Níbi tọ́rọ̀ dé yìí, inú ewu làwọn ẹgbẹ̀rún lọ́nà márùndínlọ́gọ́sàn-án [,] tí wọ́n jẹ́ Ẹlẹ́rìí Jèhófà ní Rọ́ṣíà wà.
Philip Brumley, tó jẹ́ Agbẹjọ́rò Àwọn Ẹlẹ́rìí Jèhófà, sọ pé: “Ọ̀rọ̀ àwọn Ẹlẹ́rìí Jèhófà tó wà ní Rọ́ṣíà ń ká àwọn ará wọn kárí ayé lára gan-an.
Ìpinnu tí ìgbìmọ̀ tó ń gbọ́ ẹjọ́ kòtẹ́milọ́rùn ṣe yìí máa jẹ́ káwọn tó ti ń hùwàkiwà sáwọn Ẹlẹ́rìí Jèhófà ní Rọ́ṣíà gbà pé ohun táwọn ṣe bófin mu, á tún jẹ́ káwọn aláṣẹ máa fẹ̀sùn ọ̀daràn kàn wọ́n, àwọn èèyàn ò sì ní dáwọ́ ìwàkiwà tí wọ́n ń hù sí wọn dúró.
Wọ́n ti wá di ẹni ìtanù gbáà lórílẹ̀-èdè wọn." Àwọn Ẹlẹ́rìí Jèhófà ní Rọ́ṣíà ti kọ̀wé pe ẹjọ́ kòtẹ́milọ́rùn sí Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù àti Ìgbìmọ̀ Tó Ń Rí sí Ẹ̀tọ́ Ọmọnìyàn lábẹ́ ìdarí Ìparapọ̀ Àwọn Orílẹ̀-èdè, wọ́n ní kí wọ́n báwọn dá ẹjọ́ náà bó ṣe tọ́.
Àmọ́ ní báyìí ná, àwọn Ẹlẹ́rìí Jèhófà kárí ayé ń gbàdúrà pé kí ìjọba orílẹ̀-èdè Rọ́ṣíà tún èrò wọn pa lórí ọwọ́ tí wọ́n fi mú ọ̀rọ̀ ẹ̀tọ́ ọmọnìyàn tó tọ́ sí aráàlú, kí àwọn Ẹlẹ́rìí Jèhófà lè máa gbé “ìgbésí ayé píparọ́rọ́ àti dídákẹ́jẹ́ẹ́ pẹ̀lú fífọkànsin Ọlọ́run," bó ṣe wà nínú  Tímótì :.
À Ń Bẹ Àwọn Aláṣẹ ní Kazakhstan Pé Kí Wọ́n Dá Teymur Akhmedov Sílẹ̀ Ọ̀rọ̀ Teymur Akhmedov ń ká tẹbí tọ̀rẹ́ lára gan-an.
Ẹlẹ́rìí Jèhófà ni Ọ̀gbẹ́ni Akhmedov, ẹni ọdún mọ́kànlélọ́gọ́ta [] ni, kó sì tó di pé wọ́n fi sí àtìmọ́lé láti ohun tó lé ní ọdún kan sẹ́yìn ni ìlera rẹ̀ ò ti dáa rárá.
Ní February , , wọ́n ṣiṣẹ́ abẹ fún un kí wọ́n lè yọ kókó méjì tó wà nínú ara rẹ̀, àwọn dókítà sì rí i pé ọ̀kan nínú àwọn kókó yẹn fi hàn pé àrùn jẹjẹrẹ ti wà lára rẹ̀.
Àwon ẹbí rẹ̀ àtàwọn agbẹjọ́rò rẹ̀ ti bẹ àwọn aláṣẹ pé kí wọ́n dá a sílẹ̀ látìmọ́lé tó wà, torí pé ọkàn wọn ò balẹ̀ lórí àhámọ́ tí wọ́n fi sí ní Pavlodar.
Ibẹ̀ ò bójú mu fún un, wọ́n sì tún rí i pé ó ṣì nílò kó máa gbàtọ́jú nílé ìwòsàn.
Àmọ́ ibi pẹlẹbẹ lọ̀bẹ ń fi lélẹ̀ ṣáá.
Àwọn ilé ẹjọ́ ní Kazakhstan ò tiẹ̀ ṣàánú Teymur Akhmedov rárá, ṣé ni wọ́n rán an lọ sí ẹ̀wọ̀n ọdún márùn-ún, èyí tó máa pé lọ́dún .
Ọ̀gbẹ́ni Akhmedov ò ṣẹ̀, ṣe ló lo òmìnira ẹ̀sìn tó ní, torí ẹ̀ làwọn aláṣẹ ṣe mú un, tí wọ́n sì pè é lẹ́jọ́.
Wọ́n tiẹ̀ tún ti fi orúkọ ẹ̀ sára àwọn tí ìjọba gbẹ́sẹ̀ lé àkáǹtì tí wọ́n ní ní báǹkì torí pé wọ́n fura sí i pé ó ń bá àwọn afẹ̀míṣòfò da nǹkan pọ̀.
Ó ti pe ọ̀pọ̀ ẹjọ́ kòtẹ́milọ́rùn, àmọ́ àwọn ilé ẹjọ́ ní Kazakhstan ti fagi lé gbogbo ẹ̀.
Àjọ UN Working Group on Arbitrary Detention tó ń rí sí títini mọ́lé láìnídìí sọ èrò wọn fún ìjọba orílẹ̀-èdè Kazakhstan, wọ́n rọ àwọn aláṣẹ pé kí wọ́n dá Ọ̀gbẹ́ni Akhmedov sílẹ̀, kí wọ́n sì dá a láre ẹ̀sùn irọ́ tí wọ́n fi kàn án.
Bákan náà, Ìgbìmọ̀ Tó Ń Rí sí Ẹ̀tọ́ Ọmọnìyàn lábẹ́ àṣẹ Ìparapọ̀ Àwọn Orílẹ̀-èdè rọ ìjọba Kazakhstan pé kí wọ́n dá a sílẹ̀ kíákíá torí àìlera rẹ̀.
Agbẹjọ́rò Ọ̀gbẹ́ni Akhmedov sọ pé: “Ìwà ìrẹ́jẹ gbáà ni bí wọ́n ṣe fi Teymur sẹ́wọ̀n láìtọ́, tó tún wá jẹ́ pé ìlera rẹ̀ ò dáa, tó sì nílò ìtọ́jú.
Bíi tàwọn àjọ tó ń bá Ìparapọ̀ Àwọn Orílẹ̀-èdè ṣiṣẹ́, àwa náà ń rọ àwọn aláṣẹ orílẹ̀-èdè Kazakhstan pé kí wọ́n ṣàánú, kí wọ́n dá a sílẹ̀ lẹ́wọ̀n ní kíákíá."
Ilé Ẹjọ́ Gíga Jù Lọ Ṣì Ń Gbọ́ Ẹjọ́ Àwọn Ẹlẹ́rìí Jèhófà Táwọn Aláṣẹ Fẹ́ Fòfin Dè ní Rọ́ṣíà Lẹ́yìn tí Ilé Ẹjọ́ Gíga Jù Lọ ní Rọ́ṣíà ti gbọ́rọ̀ lọ́tùn-ún lósì lórí ẹjọ́ àwọn Ẹlẹ́rìí Jèhófà táwọn aláṣẹ fẹ́ fòfin dè, Ilé Ẹjọ́ náà ní kí wọ́n dá ìgbẹ́jọ́ náà dúró díẹ̀.
Ilé Iṣẹ́ Ètò Ìdájọ́ ló fẹ̀sùn kan àwọn Ẹlẹ́rìí, wọ́n ní kí ilé ẹjọ́ “kéde pé agbawèrèmẹ́sìn ni Ẹ̀ka Ọ́fíìsì Tó Ń Bójú Tó Iṣẹ́ Àwa Ẹlẹ́rìí Jèhófà ní Rọ́ṣíà, kí wọ́n fòfin de iṣẹ́ tí wọ́n ń ṣe níbẹ̀, kí wọ́n sì gbẹ́sẹ̀ lé e." Ìgbẹ́jọ́ náà máa pa dà bẹ̀rẹ̀ ní April , , ní aago méjì ọ̀sán.
Mark Sanderson, tó jẹ́ ara Ìgbìmọ̀ Olùdarí àwọn Ẹlẹ́rìí Jèhófà, tóun náà wà níbi ìgbẹ́jọ́ náà, sọ pé: “Ó bani nínú jẹ́ pé Ilé Ẹjọ́ Gíga Jù Lọ ò fara mọ́ èyí tó pọ̀ jù nínú ohun tí àwọn aṣojú Ẹ̀ka Ọ́fíìsì náà sọ, tí wọ́n sì fagi lé e.
Àwọn aṣojú oríṣiríṣi orílẹ̀-èdè àtàwọn iléeṣẹ́ ajàfẹ́tọ̀ọ́ ọmọnìyàn náà wà níbi ìgbẹ́jọ́ yìí.
Ó dáa bó ṣe jẹ́ pé gbogbo ayé ló ń retí ohun tó máa tẹ̀yìn ẹjọ́ yìí yọ."
Wọn Ò Yéé Dí Ìjọsìn Lọ́wọ́ ní Apá Ìlà Oòrùn Orílẹ̀-èdè Ukraine Ojoojúmọ́ làwọn èèyàn tó ń gbé ní ìlà oòrùn orílẹ̀-èdè Ukraine ń fojú winá ohun tó ń mú káyé dojú rú fún wọn, tó ń dẹ́rù bà wọ́n, tí kò sì jẹ́ kí ọkàn wọn balẹ̀.
Ìjà tó ń wáyé lágbègbè náà ò tún jẹ́ kí ọkàn àwọn Ẹlẹ́rìí Jèhófà balẹ̀.
Kì í ṣe bí ẹ̀mí àwọn èèyàn tó wà lágbègbè yìí ṣe wà nínú ewu nìkan nìṣòro, àmọ́ wọ́n tún ń ṣe ẹ̀tanú ẹ̀sìn sáwọn Ẹlẹ́rìí Jèhófà.
Àwọn ọkùnrin tó dira ogun ti gba àwọn Gbọ̀ngan Ìjọba (ìyẹn ilé ìjọsìn) kan mọ́ àwọn Ẹlẹ́rìí Jèhófà lọ́wọ́.
Wọ́n ti sọ fún àwọn Ẹlẹ́rìí pé ẹ̀sìn Ọ́tọ́dọ́ọ̀sì nìkan lòfin fọwọ́ sí káwọn èèyàn máa ṣe, wọ́n sì sọ pé àwọn máa ṣe é táwọn èèyàn ò fi ní “gbúròó àwọn Ẹlẹ́rìí Jèhófà mọ́" ní ìlà oòrùn orílẹ̀-èdè Ukraine.
Wọ́n Fipá Gba Gbọ̀ngàn Ìjọba Láàárín June  àti November , àwùjọ àwọn kan tó dira ogun ti fipá gba Gbọ̀ngàn Ìjọba méjìdínlógún [], wọ́n fi àwọn kan ṣe bárékè wọn, wọ́n sì ń lo àwọn míì fún iṣẹ́ wọn.
Ìgbà tí ìjà tó ń wáyé lágbègbè náà ń le sí i lọ́dún  ni wọ́n ti fipá gba èyí tó pọ̀ jù nínú àwọn Gbọ̀ngàn Ìjọba yìí, àmọ́ wọ́n tún gba àwọn kan láìpẹ́ yìí.
Ní September , , ìròyìn tí Ọ́fíìsì Kọmíṣọ́nnà Tó Ń Rí sí Ẹ̀tọ́ Ọmọnìyàn lábẹ́ ìdarí Ìparapọ̀ Àwọn Orílẹ̀-èdè gbé jáde fi hàn pé lẹ́yìn ohun tó lé ní ọdún méji tí ìjà yìí ti ń wáyé lórílẹ̀-èdè Ukraine, ọ̀rọ̀ náà ò lójú.
Ìròyìn náà sọ pé: “Ṣe làwọn ẹgbẹ́ tó ń bára wọn jà yìí ń jẹ gàba lé àwọn èèyàn tó ń gbé níbi tí wọ́n wà lórí, wọ́n sì máa ń fi ẹ̀tọ́ ọmọnìyàn wọn dù wọ́n lóríṣiríṣi ọ̀nà." Lára ohun tí wọ́n ń fojú àwọn Ẹlẹ́rìí Jèhófà rí lágbègbè yẹn ni pé wọ́n máa ń jí wọn gbé, wọ́n máa ń halẹ̀ mọ́ wọn, wọ́n sì máa ń lù wọ́n.
Àwọn ológun yìí tún máa ń gba ohun ìní àwọn Ẹlẹ́rìí Jèhófà àtàwọn aládùúgbò wọn.
Ìròyìn yẹn sọ pé: “Ṣe làwọn ológun ń kó ẹrù àwọn èèyàn, tí wọ́n sì ń gba ilé àtàwọn ohun míì lọ́wọ́ àwọn aráàlú kí wọ́n lè máa fi ṣiṣẹ́ ológun tí wọ́n ń ṣe." Gbọ̀ngàn Ìjọba tó wà ní No.
ládùúgbò Simferopolska, nílùú Horlivka tí wọ́n tú, tí wọ́n sì kẹ́rù inú ẹ̀ Láàárọ̀ ọjọ́ Friday, July , , àwọn Ẹlẹ́rìí kan nílùú Horlivka kóra jọ sí Gbọ̀ngàn Ìjọba tó wà ní No.
-A ládùúgbò Vitchyzniana láti ṣèjọsìn, ni àwọn ọkùnrin kan tó dira ogun bá wọnú Gbọ̀ngàn Ìjọba náà, wọ́n sì ní kí gbogbo èèyàn jáde lójú ẹsẹ̀.
Àwọn ọkùnrin náà tú gbogbo ilé náà, wọ́n sì kó gbogbo àga, tábìlì àtàwọn ohun tí wọ́n ń lò níbẹ̀ kúrò.
Wọ́n ti kọ́kọ́ fipá gba Gbọ̀ngàn Ìjọba yìí kan náà ní November , , àmọ́ kò pẹ́ tí wọ́n fi pa á tì.
Àwọn Ẹlẹ́rìí Jèhófà sì ti pa dà bẹ̀rẹ̀ sí í ṣe ìpàdé ẹ̀sìn wọn nínú ilé ìjọsìn yìí kó tó di pé wọ́n tún fipá gbà á mọ́ wọn lọ́wọ́ ní July .
Lẹ́yìn ọjọ́ mẹ́ta, àwọn ọkùnrin tó dira ogun wọ Gbọ̀ngàn Ìjọba míì tó wà ní No.
ládùúgbò Simferopolska, nílùú Horlivka.
Àwọn ọkùnrin náà kó gbogbo ohun tó wà nínú ilé náà, títí kan àwọn ẹ̀rọ tó ń mú ilé gbóná, wọ́n sì yọ ọgbà tí wọ́n ṣe sí ilé náà yí ká.
Ó wá di pé kí àwọn ìjọ tó ń ṣèpàdé nínú ilé yìí tẹ́lẹ̀ ṣe àwọn ètò míì kí wọ́n lè máa kóra jọ láti jọ́sìn.
Wọn Ò Yéé Pàdé Pọ̀ Láti Jọ́sìn Ṣe làwọn ìjọ kan tí wọ́n fipá gba Gbọ̀ngàn Ìjọba tí wọ́n ń lò pín ara wọn sí àwùjọ kéékèèké kí wọ́n lè máa pàdé láìfu àwọn ológun lára.
Àwọn Ẹlẹ́rìí Jèhófà míì máa ń rìnrìn àjò lọ jọ́sìn láwọn Gbọ̀ngàn Ìjọba míì tí ò sí níbi tí wàhálà ti ń ṣẹlẹ̀ lórílẹ̀-èdè náà, kì í rọrùn fún wọn láti débẹ̀, ó sì ń ná wọn lówó.
Àwọn tí ọjọ́ ogbó tàbí àìlera ò jẹ́ kí wọ́n lè rìnrìn àjò máa ń fi tẹlifóònù gbọ́ ohun tó ń lọ nípàdé.
Ìjà tó ń wáyé àtàwọn ìnira míì ń mú kó túbọ̀ nira láti kóra jọ fún ìjọsìn.
Illia Kobel, tó jẹ́ agbẹnusọ àwọn Ẹlẹ́rìí Jèhófà lórílẹ̀-èdè Ukraine sọ pé: “Àwọn Ẹlẹ́rìí Jèhófà àtàwọn aládùúgbò wọn tó ń gbé nítòsí àgbègbè tó wà láàárín àwọn ẹgbẹ́ tó ń jà ò ní ìfọ̀kànbalẹ̀, ẹ̀rù sì máa ń bà wọ́n torí ìró ìbọn àti bọ́ǹbù tó máa ń dún léraléra.
Nǹkan ò tún ṣẹnuure fún wọn torí pé gbogbo nǹkan ló ń wọ́n, bẹ́ẹ̀, owó ò fi bẹ́ẹ̀ wọlé fún wọn.
Àmọ́ láìka àwọn ìṣòro yìí sí, àwọn Ẹlẹ́rìí Jèhófà ò yéé pàdé pọ̀ pẹ̀lú àwọn ará wọn láti jọ́sìn." Awọn Ẹlẹ́rìí Pa Dà Bẹ̀rẹ̀ Sí Í Lo Àwọn Gbọ̀ngàn Ìjọba Kan Inú àwọn Ẹlẹ́rìí Jèhófà dùn pé àwọn ti lè máa pa dà jọ́sìn nínú mẹ́fà lára àwọn ilé tí àwọn ológun fipá gbà.
Bó tiẹ̀ jẹ́ pé wọ́n ba àwọn ilé yẹn jẹ́, àwọn Ẹlẹ́rìí tó wà ládùúgbò yẹn jọ pawọ́ pọ̀ tún un ṣe kó lè rí bó ṣe yẹ tí wọ́n bá fẹ́ máa lò ó fún ìjọsìn.
Ilé míì wà yàtọ̀ sí àwọn mẹ́fà yẹn tó bà jẹ́ gan-an débi pé wọn ò tíì lè máa lò.
Ìjọ kan tí wọ́n lé kúrò ní Gbọ̀ngàn Ìjọba tí wọ́n ń lò lágbègbè Luhansk ní September  ti bẹ̀rẹ̀ sí í pa dà jọ́sìn níbẹ̀ lẹ́yìn nǹkan bí ọdún kan.
Anatoliy Danko tó jẹ́ alàgbà nínú ìjọ yẹn sọ bó ṣe rí lára ọ̀pọ̀ àwọn ará, ó ní: “Irú àsìkò yìí la máa ń mọ̀ pé ọmọ ìyá wa làwọn tá a jọ wà nínú ìjọ.
A ti pa dà sílé lọ́dọ̀ àwọn ọmọ ìyá wa báyìí lẹ́yìn ọ̀pọ̀ oṣù tá ò fi sí pa pọ̀." Ilé mọ́kànlá [] ló ṣì wà ní ìkáwọ́ àwọn ológun.
Kó o lè rí àwọn Gbọ̀ngàn Ìjọba tí wọ́n ti gbà, jọ̀ọ́ tẹ ìlujá tó wà nísàlẹ̀ yìí.
Àwọn Gbọ̀ngàn Ìjọba tí Wọ́n Gbà Wọn Ò Dá sí Ogun Kárí ayé làwọn èèyàn ti mọ̀ pé àwọn Ẹlẹ́rìí Jèhófà kì í dá sí ọ̀rọ̀ ìṣèlú àti ogun, wọn kì í gbè sẹ́yìn ẹnikẹ́ni.
Tàwọn Ẹlẹ́rìí tó ń gbé ní ìlà oòrùn orílẹ̀-èdè Ukraine náà ò yàtọ̀.
Wọ́n ń wọ̀nà fún ìgbà tí àwọn pẹ̀lú ìdílé wọn àtàwọn aládùúgbò á lè máa gbé lálàáfíà, tí wọ́n á sì lè máa ṣe ẹ̀sìn wọn láìsí ìdíwọ́.
Ilé Ẹjọ́ Sọ Pé Kí Ẹlẹ́rìí Jèhófà Kan Ṣì Wà Látìmọ́lé ní Kazakhstan Ní January , , Ilé Ẹjọ́ Ìlú Astana fagi lé ẹjọ́ kòtẹ́milọ́rùn tí Teymur Akhmedov pè kí wọ́n lè dá a sílẹ̀ látìmọ́lé tí wọ́n fi sí kí wọ́n tó gbọ́ ẹjọ́ rẹ̀.
January  ni àwọn aláṣẹ mú un, torí pé wọ́n ń bá àwọn ọkùnrin kan sọ̀rọ̀, bẹ́ẹ̀ sì rèé, ṣe làwọn ọkùnrin ọ̀hún ń díbọ́n bíi pé àwọn máa ń fẹ́ gbọ́rọ̀ àwọn Ẹlẹ́rìí Jèhófà.
Wọ́n fẹ̀sùn kan Teymur pé wọ́n ń “dá wàhálà sílẹ̀ láàárín àwọn ẹlẹ́sìn", wọ́n sì ń “gbé [ẹ̀sìn] kan ga ju àwọn yòókù lọ." Ilé ẹjọ́ ò jẹ́ ká rí ẹ̀rí kankan tó fi yẹ kí wọ́n ti Teymur mọ́lé láì tíì gbọ́ ẹjọ́ wọn.
Ohun tí ilé ẹjọ́ sọ labẹ gé báyìí, Teymur ò lè pe ẹjọ́ kòtẹ́milọ́rùn mọ́ lórí ọ̀rọ̀ yìí.
Àfi kó wà látìmọ́lé títí wọ́n á fi parí ìwádìí tí wọ́n ń ṣe lórí ọ̀rọ̀ rẹ̀, tí wọ́n á sì gbọ́ ẹjọ́ wọn.
Tí wọ́n bá sọ pé ó jẹ̀bi ẹ̀sùn ọ̀daràn tí wọ́n fi kàn án, tí ilé ẹjọ́ náà sì dá a lẹ́bi, wọ́n lè rán an lọ sẹ́wọ̀n ọdún márùn-ún sí mẹ́wàá.
Ilé Ẹjọ́ ní Rọ́ṣíà Máa Gbọ́ Ẹjọ́ Kòtẹ́milọ́rùn Tí Ilé Ẹjọ́ Kékeré Kan Dá Pé “Ìwé Agbawèrèmẹ́sìn" ni Bíbélì Ní December , , ilé ẹjọ́ Leningrad Regional Court máa gbọ́ ẹjọ́ kòtẹ́milọ́rùn tí ilé ẹjọ́ kékeré kan dá pé Ìwé Mímọ́ ní Ìtumọ̀ Ayé Tuntun ní èdè Russian kì í ṣe Bíbélì.
Ní August , ilé ẹjọ́ Vyborg City Court gbà pẹ̀lú ohun tí agbẹjọ́rò ìjọba sọ pé, Ìwé Mímọ́ ní Ìtumọ̀ Ayé Tuntun kì í ṣe Bíbélì torí pé orúkọ Ọlọ́run ìyẹn “Jèhófà" wà nínú ẹ̀.
Èyí ló mú kí agbẹjọ́rò ìjọba fi ẹ̀sùn agbawèrèmẹ́sìn kàn wá, bó tilẹ̀ jẹ́ pé òfin sọ pé Bíbélì kì í ṣe ìwé agbawèrèmẹ́sìn, wọn ò sì gbọdọ̀ sọ pé kéèyàn má lò ó.
Àwa Ẹlẹ́rìí Jèhófà la ṣe Ìwé Mímọ́ ní Ìtumọ̀ Ayé Tuntun lédè Russian, a ò sì gbà pẹ̀lú ẹjọ́ tí ilé ẹjọ́ Vyborg City Court dá pé “ìwé agbawèrèmẹ́sì" ni Bíbélì yìí.
A ti ṣe Ìwé Mímọ́ ní Ìtumọ̀ Ayé Tuntun jáde ní èdè mọ́kàn-lé-lọ́gọ́jọ [], àwọn èèyàn mọyì rẹ̀ gan-an torí ó péye ó sì rọrùn kà.
Ìyè ẹ̀dà Bíbélì yìí tá a ti fáwọn èèyàn lé ní ọgọ́rùn-ún méjì [] mílíọ̀nù.
Fídíò: Àwọn Ọ̀jọ̀gbọ́n Ò Fara Mọ́ Bí Àwọn Aláṣẹ Ṣe Fẹ́ Fòfin De Àwọn Ẹlẹ́rìí Jèhófà ní Rọ́ṣíà Ní April , , Ilé Ẹjọ́ Gíga Jù Lọ máa pinnu bóyá wọ́n máa fagi lé orúkọ ẹ̀sìn àwọn Ẹlẹ́rìí Jèhófà ní gbogbo ibi tí wọ́n ti forúkọ sílẹ̀ lábẹ́ òfin ní Rọ́ṣíà àbí wọn ò ní ṣe bẹ́ẹ̀.
Tí ilé ẹjọ́ bá dá àwọn Ẹlẹ́rìí lẹ́bi, wọ́n máa fòfin de ẹ̀sìn wọn, wọ́n á sì mú wọn ní ọ̀daràn.
Oríṣiríṣi àwọn ọ̀jọ̀gbọ́n lórí ọ̀rọ̀ ẹ̀tọ́ ọmọnìyàn ní Rọ́ṣíà àtàwọn orílẹ̀-èdè míì sọ̀rọ̀ nípa ìwà ìrẹ́jẹ táwọn aláṣẹ orílẹ̀-èdè Rọ́ṣíà ń hù, wọ́n tún sọ pé tí wọ́n bá fòfin de àwọn Ẹlẹ́rìí Jèhófà, àwọn nìkan kọ́ ló máa ṣàkóbá fún, ó máa nípa lórí orúkọ ìjọba orílẹ̀-èdè Rọ́ṣíà káàkiri ayé àti òmìnira ẹ̀sìn táwọn ọmọ ilẹ̀ Rọ́ṣíà ní.
Heiner Bielefeldt: “Táwọn Ẹlẹ́rìí Jèhófà bá jẹ́ agbawèrèmẹ́sìn, a jẹ́ pé gbogbo wa ni agbawèrèmẹ́sìn nìyẹn." Aṣojú Pàtàkì Tẹ́lẹ̀ fún Àjọ Ìparapọ̀ Àwọn Orílẹ̀-èdè Lórí Ọ̀rọ̀ Òmìnira Ẹ̀sìn àti Ohun Téèyàn Gbà Gbọ́ Richard Clayton, QC: “Nǹkan burúkú gbáà ni bí wọ́n ṣe lo òfin tí kò tọ́ yìí láti fi ṣe ohun tó burú jáì." Agbẹjọ́rò Tó Ń Jà fún Ẹ̀tọ́ Ọmọnìyàn Kárí Ayé àti Aṣojú Ilẹ̀ Gẹ̀ẹ́sì ní Àjọ Ìlú Venice Dr.
Massimo Introvigne: “Àwọn Ẹlẹ́rìí Jèhófà kì í ṣe oníwà ipá rárá.
Àwọn gan-an làwọn èèyàn máa ń hùwà ipá sí." Ọ̀mọ̀wé Nípa Ohun Tó Ń Lọ Láwùjọ àti Aṣojú Tẹ́lẹ̀ fún Àjọ OSCE Lórí Ọ̀rọ̀ Gbígbógun Ti Kẹ́lẹ́yàmẹ̀yà Annika Hvithamar: ‘Tí àwọn Ẹlẹ́rìí Jèhófà bá jẹ́ agbawèrèmẹ́sìn, a jẹ́ kì í ṣe àwọn nìkan, ó tún kan ọ̀pọ̀ nínú àwọn tó jẹ́ Kristẹni nìyẹn.’ Ọ̀jọ̀gbọ́n/Ọ̀mọ̀wé, Ẹ̀ka Tó Ń Ṣèwádìí Nípa Oríṣiríṣi Àṣà Ìbílẹ̀ àti Àgbègbè, ní University of Copenhagen Lyudmila Alekseyeva: “Wọ́n ń mọ̀ọ́mọ̀ fúngun mọ́ àwọn Ẹlẹ́rìí Jèhófà ni; lójú tèmi, ìwà ọ̀daràn nìyẹn." Alága Ẹgbẹ́ Moscow Helsinki Group, Ara Ìgbìmọ̀ Tó Ń Bá Ààrẹ Ṣiṣẹ́ Lórí Ọ̀rọ̀ Aráàlú àti Ẹ̀tọ́ Ọmọnìyàn ní Rọ́ṣíà Anatoly Vasilyevich Pchelintsev: “Ẹ jẹ́ ká gbèjà àwọn Ẹlẹ́rìí Jèhófà!" Ọ̀gá Oníròyìn fún Ìwé Ìròyìn Ẹ̀sìn àti Òfin Vladimir Vasilyevich Ryakhovskiy: “Àwọn Ẹlẹ́rìí Jèhófà ló máa ń kọ́kọ́ forí kó o, kó tó wá kan gbogbo èèyàn" Ara Ìgbìmọ̀ Tó Ń Bá Ààrẹ Ṣiṣẹ́ Lórí Ọ̀rọ̀ Aráàlú àti Ẹ̀tọ́ Ọmọnìyàn ní Rọ́ṣíà Maksim Shevchenko: “Ẹ̀sùn tí wọ́n fi kàn wọ́n yìí ta ko ohun tí òfin sọ lórí ọ̀rọ̀ òmìnira ẹ̀rí ọkàn." Ààrẹ fún Ẹ̀ká Tó Ń Ṣèwádìí Nípa Ẹ̀sìn Àti Ìṣẹ̀lú Lóde Òní Dr.
Hubert Seiwert: ‘Kò sóòótọ́ kankan nínú gbogbo ẹ̀sùn tí wọ́n fi kan àwa Ẹlẹ́rìí Jèhófà nílé ẹjọ́.’ Onímọ̀ Nípa Ẹ̀kọ́ Ìsìn ní University of Leipzig Mercedes Murillo Muñoz: “Ìjọba fọkàn tán ẹ̀sìn yìí gan-an." Ọ̀mọ̀wé Nípa Òfin Ṣọ́ọ̀ṣì ní University of King Juan Carlos (ní Spain) Consuelo Madrigal: “Mi ò ka [àwọn Ẹlẹ́rìí Jèhófà] sí èèyàn tó léwu rárá." Agbẹjọ́rò, àti Agbẹjọ́rò Àgbà Tẹ́lẹ̀ ní Spain Dr.
Massimo Introvigne, Ọ̀mọ̀wé Nípa Ohun Tó Ń Lọ Láwùjọ “Àwọn Ẹlẹ́rìí Jèhófà kì í ṣe oníwà ipá rárá.
Àwọn gan-an làwọn èèyàn máa ń hùwà ipá sí."N Annika Hvithamar, Ọ̀mọ̀wé ní Copenhagen University Nínú Ìtàn Ẹ̀sìn Kristẹni ‘Tí àwọn Ẹlẹ́rìí Jèhófà bá jẹ́ agbawèrèmẹ́sìn, a jẹ́ kì í ṣe àwọn nìkan, ó tún kan ọ̀pọ̀ nínú àwọn tó jẹ́ Kristẹni nìyẹn.’ Lyudmila Alekseyeva, Alága Ẹgbẹ́ Moscow Helsinki Group, Ara Ìgbìmọ̀ Tó Ń Bá Ààrẹ Ṣiṣẹ́ Lórí Ọ̀rọ̀ Aráàlú àti Ẹ̀tọ́ Ọmọnìyàn ní Rọ́ṣíà “Wọ́n ń mọ̀ọ́mọ̀ fúngun mọ́ àwọn Ẹlẹ́rìí Jèhófà ni; lójú tèmi, ìwà ọ̀daràn nìyẹn" Anatoly Vasilyevich Pchelintsev, Ọ̀gá Oníròyìn fún Ìwé Ìròyìn Ẹ̀sìn àti Òfin “Ẹ jẹ́ ká gbèjà àwọn Ẹlẹ́rìí Jèhófà!" Vladimir Vasilyevich Ryakhovskiy, Ara Ìgbìmọ̀ Tó Ń Bá Ààrẹ Ṣiṣẹ́ Lórí Ọ̀rọ̀ Aráàlú àti Ẹ̀tọ́ Ọmọnìyàn ní Rọ́ṣíà “Àwọn Ẹlẹ́rìí Jèhófà ló máa ń kọ́kọ́ forí kó o, kó tó wá kan gbogbo èèyàn" Maksim Shevchenko, Ààrẹ fún Ẹ̀ká Tó Ń Ṣèwádìí Nípa Ẹ̀sìn Àti Ìṣẹ̀lú Lóde Òní “Ẹ̀sùn tí wọ́n fi kàn wọ́n yìí ta ko ohun tí òfin sọ lórí ọ̀rọ̀ òmìnira ẹ̀rí ọkàn" ‘Kò sóòótọ́ kankan nínú gbogbo ẹ̀sùn tí wọ́n fi kan àwa Ẹlẹ́rìí Jèhófà nílé ẹjọ́.’ Mercedes Murillo Muñoz, Ọ̀mọ̀wé Nípa Òfin Ṣọ́ọ̀ṣì ní University of King Juan Carlos (ní Spain) Ìjọba fọkàn tán ẹ̀sìn yìí gan-an." Consuelo Madrigal, Agbẹjọ́rò, àti Agbẹjọ́rò Àgbà Tẹ́lẹ̀ ní Spain “Mi ò ka [àwọn Ẹlẹ́rìí Jèhófà] sí èèyàn tó léwu rárá."
Wọ́n Dájú Sọ Àwọn Ẹlẹ́rìí Jèhófà ní Rọ́ṣíà, Wọ́n sì Ti Ń Fojú Ba Ilé Ẹjọ́ Lẹ́nu Àìpẹ́ Yìí Ìlú Taganrog, ní Àgbègbè Rostov.
Ní March , , Ilé Ẹjọ́ tó wà ní Rostov fọwọ́ sí ẹjọ́ tí ilé ẹjọ́ ìlú ti kọ́kọ́ dá pé àwọn Ẹlẹ́rìí Jèhófà mẹ́rìndínlógún [] jẹ̀bí torí pé wọ́n ń ṣèjọsìn.
Àmọ́ Ilé Ẹjọ́ Rostov dín owó ìtanràn tí wọ́n bù lé méjìlá [] nínú wọn kù sí , rubles (tó fẹ́rẹ̀ẹ́ tó ẹgbẹ̀rún lọ́nà ọgbọ̀n [,] owó náírà).
Wọn ò tún rán wọ lọ sẹ́wọ̀n.
A ò tíì mọ ipa tí ìgbésẹ̀ méjèèjì tí ilé ẹjọ́ yìí gbé ṣì máa ni.
Agbẹjọ́rò fẹ́ kí ìjọba kéde pé ìwé àwọn “agbawèrèmẹ́sìn" ni Bíbélì.
Agbẹjọ́rò tó ń rí sí ọ̀rọ̀ Ìkẹ́rù nílùú Leningrad-Finlyandskiy kọ̀wé láti gbé ẹ̀sùn dìde kí ìjọba lè kéde pé ìwé àwọn “agbawèrèmẹ́sìn" ni Bíbélì Ìwé Mímọ́ ní Ìtumọ̀ Ayé Tuntun, tí àwọn Ẹlẹ́rìí Jèhófà ń tẹ̀ jáde.
Ìyẹn sì ta ko ohun tó wà nínú Àpilẹ̀kọ - nínú Òfin tí ìjọba ṣe lórí Bí Wọ́n Ṣe Lè Gbéjà Ko Àwọn Agbawèrèmẹ́sìn, èyí tó sọ pé wọn ò gbọ́dọ̀ fi òfin náà de Bíbélì.
Ó ṣe kedere pé Bíbélì ni Ìwé Mímọ́ ní Ìtumọ̀ Ayé Tuntun, àmọ́ ohun tí agbẹjọ́rò yìí gùn lé tó fi ń kẹ́wọ́ ni pé àwọn ìtúmọ̀ Bíbélì tó bá “àwọn àṣà mímọ́" Ṣọ́ọ̀ṣì Ọ́tọ́dọ́ọ̀sì ilẹ̀ Rọ́ṣíà mu nìkan la lè kà sí Bíbélì.
Ilé Ẹjọ́ Ìlú Vyborg ti sún ẹjọ́ náà sí April , .
Ilé Ẹjọ́ Máa Gbọ́ Ẹjọ́ Kòtẹ́milọ́rùn Táwọn Ẹlẹ́rìí Pè Nípa Àwọn Tó Ń Halẹ̀ Pé Àwọn Máa Ti Ẹ̀ka Ọ́fíìsì Wọn ní Rọ́ṣíà Pa Ilé Ẹjọ́ Àgbègbè Tver nílùú Moscow fọwọ́ sí ẹjọ́ kòtẹ́milọ́rùn táwọn Ẹlẹ́rìí pè torí lẹ́tà tí Agbẹjọ́rò Àgbà kọ láti fi kìlọ̀ fún wọn pé àwọn máa ti ọ́fíìsì wọn lórílẹ̀-èdè Rọ́ṣíà pa.
Ilé ẹjọ́ náà máa gbọ́ ẹjọ́ yìí ní July , , wọ́n á pinnu bóyá ohun tí Agbẹjọ́rò Àgbà sọ yẹn bófin mu.
Yàtọ̀ sí ohun tí Agbẹjọ́rò yìí ń bá àwọn Ẹlẹ́rìí fà ní Rọ́ṣíà, àwọn kan tún ń pitú tiwọn lọ́tọ̀.
Àwọn mẹ́ńbà Ilé Ìgbìmọ̀ Aṣòfin ìlú Arkhangelsk kọ̀wé sí Ọ̀gbẹ́ni Aleksandr Konovalov, tó jẹ́ Mínísítà Tó Ń Rí sí Ọ̀rọ̀ Ẹjọ́.
Wọ́n kọ̀wé pé kí ìjọba orílẹ̀-èdè Rọ́ṣíà ṣòfin láti fòfin de ẹ̀sìn àwọn Ẹlẹ́rìí Jèhófà, kí wọ́n sì gbẹ́sẹ̀ lé gbogbo ohun tí òfin fọwọ́ sí tó jẹ́ tiwọn jákèjádò orílẹ̀-èdè náà.
Ṣé Àwọn Ilé Ẹjọ́ ní Bọ̀géríà Máa Fọwọ́ sí I Pé Àwọn Aráàlú Lómìnira Ẹ̀sìn?
Ní June , , Nikolai Stoyanov dúró sẹ́gbẹ̀ẹ́ ibi tó pàtẹ ìwé sí níta gbangba nílùú Burgas, kí àwọn tó ń kọjá lọ lè wá mú ìwé àwọn Ẹlẹ́rìí Jèhófà lọ́fẹ̀ẹ́ tí wọ́n bá fẹ́.
Nígbà tó di nǹkan bí aago méje ìrọ̀lẹ́, àwọn ọlọ́pàá dé.
Wọ́n fẹ̀sùn kan Nikolai pé ó rú òfin ìlú, wọ́n sì bu owó ìtanràn lé e, wọ́n ní kó san dọ́là mẹ́tàdínlọ́gbọ̀n [] ti ilẹ̀ Amẹ́ríkà.
Ó wà lára àwọn Ẹlẹ́rìí Jèhófà márùn-ún tí wọ́n fẹ̀sùn kàn nílùú Burgas láàárín oṣù May àti June, tí wọ́n sì ní kí wọ́n sanwó ìtanràn torí pé wọ́n ń ṣe ẹ̀sìn wọn, bẹ́ẹ̀, ìrọwọ́rọsẹ̀ ni wọ́n ń ṣe é.
Ilé Ẹjọ́ Sọ Pé Ofin Ìlú Kò Jẹ́ Kí Àwọn Aráàlú Lómìnira Ẹ̀sìn Nikolai àtàwọn Ẹlẹ́rìí Jèhófà mẹ́rin tó kù pe ẹjọ́ kòtẹ́milọ́rùn lórí ẹ̀sùn ọ̀daràn tí wọ́n fi kàn wọ́n yìí àti owó ìtanràn tí wọ́n ní kí wọ́n san.
Nígbà tó di October àti November , Ilé Ẹjọ́ Ìlú Burgas dá Nikolai àtàwọn Ẹlẹ́rìí yòókù láre, wọ́n sì fagi lé owó ìtanràn tí wọ́n bù lé wọn.
Àmọ́ àwọn Ẹlẹ́rìí Jèhófà ṣì fẹ́ kí ilé ẹjọ́ dá sí ohun tó ń lọ ní Burgas, bóyá òfin ìlú náà bá òfin ìjọba mu.
Ní October , , Ilé Ìgbìmọ̀ Aṣòfin ìlú Burgas sọ pé òfin tí wọ́n ṣe nílùú náà láti fi ká àwọn Ẹlẹ́rìí Jèhófà lọ́wọ́ kò kí wọ́n má bàa ṣe ẹ̀sìn wọn ta ko òfin ìjọba orílẹ̀-èdè Bọ̀géríà àtàwọn àdéhùn tí wọ́n fọwọ́ sí lábẹ́ ìjọba àpapọ̀ pé àwọn máa jẹ́ káwọn aráàlú lómìnira ẹ̀sìn.
Àjọ Ìlú Burgas ti mọ̀ tẹ́lẹ̀ pé Òfin Ìlú ta ko ẹ̀tọ́ ọmọnìyàn táwọn aráàlú ní lábẹ́ òfin.
Lọ́dún , ṣe ni ẹgbẹ́ òṣèlú kan sọ pé kí àwọn aláṣẹ tún Òfin Ìlú ṣe, wọ́n ní àwọn kan nílùú ń ṣàròyé nípa iṣẹ́ táwọn Ẹlẹ́rìí Jèhófà ń ṣe.
Nígbà tí gómìnà tó wà lórí àlééfà nígbà yẹn gbé ọ̀rọ̀ náà yẹ̀ wò, ó sọ pé ọ̀rọ̀ ẹ̀tanú ti wọ̀ ọ́, ó sì sọ pé àwọn àtúnṣe náà ò bófin mu.
Àmọ́ nígbà tí gómìnà míì débẹ̀, ó fọwọ́ sí i, àjọ ìlú sì tún òfin náà ṣe.
Àwùjọ àwọn alárinà aráàlú àti ìjọba kìlọ̀ fún àjọ ìlú pé òfin tuntun tí wọ́n gbé kalẹ̀ yìí ò bá òfin ìjọba mu, àmọ́ wọ́n kọ etí ikún.
Òun ni wọ́n ń lò, kó tó wá di pé Ilé Ẹjọ́ Ìlú Burgas fagi lé e.
Irú ẹ̀ náà ṣẹlẹ̀ nílùú Kyustendil.
Àjọ ìlú yìí náà mọ̀ọ́mọ̀ tún òfin ìlú ṣe kí wọ́n lè fi ká àwọn aráàlú lọ́wọ́ kò, kí wọ́n má bàa lómìnira láti ṣe ẹ̀sìn wọn.
Wọ́n wá sọ fún àwọn ọlọ́pàá ìlú pé kí wọ́n máa mú àwọn tí kò bá tẹ̀ lé òfin ọ̀hún.
Àwọn Ẹlẹ́rìí Jèhófà mẹ́fà ni wọ́n fẹ̀sùn ọ̀daràn kàn pé wọ́n rú òfin yìí, wọ́n ní wọ́n ń ṣe ìjọsìn tí kò bófin mu, wọ́n sì ní kí wọ́n san owó tó tó ọgọ́rùn-ún mẹ́rin ó lé mọ́kàndínlógójì [] owó dọ́là ti ilẹ̀ Amẹ́ríkà, àmọ́ Ilé Ìgbìmọ̀ Aṣòfin ìlú Kyustendil dá àwọn mẹ́fẹ̀ẹ̀fà láre, wọ́n sì fagi lé owó tí wọ́n bù lé wọn.
Nínú ọ̀kan lára àwọn ẹjọ́ yìí, Ilé Ìgbìmọ̀ Aṣòfin sọ pé: “Ẹni yìí lẹ́tọ̀ọ́ lábẹ́ Òfin láti ṣe ẹ̀sìn tó wù ú, Òfin Ẹ̀sìn tí ìjọba ṣe sì fọwọ́ sí i.
Wọ́n tún wá mú un lórí ẹ̀tọ́ rẹ̀." Ní June , , ilé ẹjọ́ yìí kan náà fọwọ́ sí ìwé táwọn Ẹlẹ́rìí Jèhófà nílùú náà kọ sí wọn, wọ́n sì fagi lé òfin tí ìlú ṣe pé kò bá òfin ìjọba mu. * Àjọ Ìlú Kyustendil ti kọ̀wé pe ẹjọ́ kòtẹ́milọ́rùn sí Ilé Ẹjọ́ Gíga Jù Lọ lórí ọ̀rọ̀ yìí.
Ẹnu Àwọn Aláṣẹ Ò Kò Lórí Ọ̀rọ̀ Òmìnira Ẹ̀sìn Láti ọdún mélòó kan sẹ́yìn, ó kéré tán, ìlú mẹ́rìnlélógójì [] ní Bọ̀géríà ni àwọn aláṣẹ ti tún òfin ìlú ṣe kí wọ́n lè ká àwọn ẹlẹ́sìn lọ́wọ́ kò kí wọ́n má bàa ṣe ẹ̀sìn wọn, bó tiẹ̀ jẹ́ pé wọ́n ti forúkọ ẹ̀sìn wọn sílẹ̀ lábẹ́ òfin.
Táwọn aláṣẹ bá sì ti ṣòfin yìí, ó máa ń ṣàkóbá fáwọn Ẹlẹ́rìí Jèhófà torí pé àwọn aláṣẹ á bẹ̀rẹ̀ sí í kọ lẹ́tà sí wọn láti kìlọ̀ fún wọn, wọ́n á pè wọ́n lẹ́jọ́, wọ́n á bu owó ìtanràn lé wọn, wọ́n á máa halẹ̀ mọ́ wọn, wọ́n tiẹ̀ tún máa ń hùwà ipá sí wọn.
Bí àpẹẹrẹ, ní March , , Marin Tsvetkov, tó jẹ́ ọlọ́pàá nílùú Vratsa halẹ̀ mọ́ àwọn obìnrin méjì tí wọ́n jẹ́ Ẹlẹ́rìí Jèhófà, ó ní òun máa pe àwọn jàǹdùkú oníbọ́ọ̀lù sí wọn, kí wọ́n kọ́ wọn lọ́gbọ́n.
Ó wá gba àwọn ìwé ẹ̀sìn wọn, ó sì ba àwọn kan lára rẹ̀ jẹ́.
Àmọ́ láwọn ibòmíì, àwọn aláṣẹ tí kì í ṣojúsàájú àtàwọn ilé ẹjọ́ kan ní Bọ̀géríà ti jẹ́ káwọn aráàlú lómìnira ẹ̀sìn.
Bí àpẹẹrẹ, ní June , , àwọn aláṣẹ mẹ́ta lọ bá àwọn Ẹlẹ́rìí Jèhófà kan tó pàtẹ ìwé sórí ohun tó ṣeé tì kiri nílùú Sofia tó jẹ́ olú ìlú orílẹ̀-èdè Bọ̀géríà.
Wọ́n bi wọ́n bóyá wọ́n gbàwé àṣẹ kí wọ́n tó máa ṣe iṣẹ́ ìyọ̀ǹda-ara-ẹni tí wọ́n ń ṣe yìí.
Lẹ́yìn táwọn aláṣẹ náà ṣèwádìí lórí ọ̀rọ̀ yìí, wọ́n rí i pé Òfin orílẹ̀-èdè Bọ̀géríà fọwọ́ sí i pé èèyàn lẹ́tọ̀ọ́ láti ṣe irú iṣẹ́ àlàáfíà yìí.
Nílùú Plovdiv, tó jẹ́ ìlú kejì tó tóbi jù lórílẹ̀-èdè náà, ẹgbẹ́ òṣèlú kan ń gbìyànjú láti ṣàtúnṣe sí Òfin Ìlú àti Ààbò Aráàlú kí àwọn aláṣẹ lè fòfin de àwọn Ẹlẹ́rìí Jèhófà, àmọ́ àjọ ìlú ò gbà kí wọ́n ṣe é.
Kí Ló Máa Ṣẹlẹ̀ tí Ọ̀rọ̀ Àwọn Ìlú Tó Tún Òfin Wọn Ṣe Bá Dé Ilé Ẹjọ́?
Àwọn Ẹlẹ́rìí Jèhófà tó wà ní Bọ̀géríà ti ń gbé ìgbésẹ̀ láti pe ẹjọ́ lórí àwọn aláṣẹ ìlú mẹ́rìnlélógójì [] tí wọ́n ṣòfin láti fi ẹ̀tọ́ táwọn Ẹlẹ́rìí ní láti sọ ohun tí wọ́n gbà gbọ́ dù wọ́n.
Krassimir Velev, tó jẹ́ agbẹjọ́rò fún ẹ̀ka ọ́fíìsì àwọn Ẹlẹ́rìí Jèhófà lórílẹ̀-èdè náà, èyí tó wà nílùú Sofia, sọ pé: “Ìrànwọ́ làwọn Ẹlẹ́rìí Jèhófà ń ṣe fún ìlú, torí ohun tó ń jẹ àwọn èèyàn lọ́kàn ni wọ́n ń bá wọn sọ, wọ́n sì ń fi Bíbélì dáhùn àwọn ìbéèrè wọn lọ́nà tó tẹ́ wọn lọ́rùn.
Ọ̀pọ̀ èèyàn ló ń fẹ́ gbọ́rọ̀ wa, àmọ́ láwọn ìlú tí àwọn aláṣẹ ti tún òfin ṣe, ṣe ni wọ́n dájú sọ wá torí pé à ń fún àwọn èèyàn níwèé lọ́fẹ̀ẹ́, tí a sì ń sọ ohun tá a gbà gbọ́ fáwọn èèyàn.
Láwọn ìgbà tá a bá rí i pé ó bọ́gbọ́n mu ká gbèjà ẹ̀tọ́ tá a ní, a máa ń ṣe bẹ́ẹ̀, torí ohun iyebíye ni òmìnira tá a ní láti jọ́sìn, Ọlọ́run ló sì fún wa ní ẹ̀tọ́ yìí." Inú àwọn Ẹlẹ́rìí Jèhófà dùn pé ọ̀pọ̀ àwọn lọ́gàálọ́gàá àtàwọn ilé ẹjọ́ ní Bọ̀géríà ló ń jẹ́ káwọn aráàlú lómìnira ẹ̀sìn, gbogbo ìlú lèyí sì ń ṣe láǹfààní.
Ká ṣì máa wo ohun táwọn aláṣẹ máa ṣe sáwọn ìlú tí wọ́n ti tún òfin wọn ṣe kí wọ́n lè ṣèdíwọ́ fún òmìnira táwọn aráàlú ní láti ṣe ẹ̀sìn wọn ní Bọ̀géríà.
ìpínrọ̀   Ìjọba orílẹ̀-èdè Bọ̀géríà tọwọ́ bọ̀wé àdéhùn European Convention on Human Rights, èyí tó fọwọ́ sí i pé èèyàn lẹ́tọ̀ọ́ láti ṣe ẹ̀sìn tó wù ú, kó sì ṣe ohun tó gbà gbọ́, kó fi kọ́ni, kó máa tẹ̀ lé e, kó sì jọ́sìn.
Léraléra ni Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù àti àjọ European Commission for Democracy Through Law (ìyẹn Àjọ ti Ìlú Venice) ti ń sọ ọ́ pé àdéhùn yìí gba àwọn Ẹlẹ́rìí láyè láti máa pàdé pọ̀ fún ìjọsìn ní ìrọwọ́rọsẹ̀, kí wọ́n sì máa sọ ohun tí wọ́n gbà gbọ́ fáwọn aládùúgbò wọn.
Ilé Ẹjọ́ Ti Sún Ẹjọ́ tí Wọ́n Fẹ́ Dá Lórí Ọ̀rọ̀ Ẹ̀ka Ọ́fíìsì Àwọn Ẹlẹ́rìí tí Wọ́n Fẹ́ Tì Pa sí Oṣù September Ilé Ẹjọ́ Àgbègbè Tver nílùú Moscow gbọ́rọ̀ lẹ́nu àwọn tọ́rọ̀ kàn, lórí ọ̀rọ̀ àwọn Ẹlẹ́rìí Jèhófà àti Agbẹjọ́rò Àgbà tó kọ lẹ́tà sí àwọn Ẹlẹ́rìí pé àwọn máa ti ẹ̀ka ọ́fíìsì wọn pa lórílẹ̀-èdè Rọ́ṣíà.
Àwọn lọ́gàá-lọ́gàá tí wọ́n ń ṣojú oríṣiríṣi orílẹ̀-èdè ló wà nílé ẹjọ́ lọ́jọ́ yẹn.
Lẹ́yìn tí ilé ẹjọ́ gbọ́ tẹnu àwọn méjèèjì, wọ́n sún ẹjọ́ náà sí September , .
Ìgbà yẹn gan-an ni ilé ẹjọ́ máa jókòó gbọ́ ẹjọ́ náà.
Ìjọba tún gbé àwọn ìgbésẹ̀ kan lẹ́nu àìpẹ́ yìí tó ṣeé ṣe kó pa àwọn Ẹlẹ́rìí Jèhófà lára lórí ọ̀rọ̀ òmìnira ẹ̀sìn.
Wọ́n ṣàtúnṣe sí Òfin Ìjọba lórí ọ̀rọ̀ Òmìnira Ẹ̀rí Ọkàn àti báwọn ẹlẹ́sìn ṣe ń kóra jọ láti ṣèsìn, òfin yìí sì ti bẹ̀rẹ̀ iṣẹ́ ní July , .
À ń retí bí àwọn aláṣẹ orílẹ̀-èdè Rọ́ṣíà ṣe máa lo òfin tuntun yìí lórí ọ̀rọ̀ ẹ̀sìn àwa Ẹlẹ́rìí Jèhófà ní Rọ́ṣíà.
Wọ́n Ti Pa Dà Tú Irina Zakharchenko àti Valida Jabrayilova Sílẹ̀ ní Àtìmọ́lé tí Wọ́n Fi Wọ́n sí Láìtọ́ Lẹ́yìn tí Irina Zakharchenko àti Valida Jabrayilova ti lo oṣù mọ́kànlá [] lẹ́wọ̀n, wọ́n tú wọn sílẹ̀ ní January , .
Akram Gahramanov tó jẹ́ adájọ́ ti dá wọn lẹ́bi, ó sì bu owó ìtanràn gọbọi lé wọn, ó ní kí wọ́n san owó tó fẹ́rẹ̀ẹ́ tó ẹgbẹ̀rún lọ́nà ọgọ́rùn-ún mẹ́sàn-án (, naira; , manat, tàbí , euros) torí pé wọ́n kàn ń pín ìwé pẹlẹbẹ kan tó dá lórí ẹ̀sìn.
Ó wá fagi lé owó náà torí àwọn obìnrin náà ti wà lẹ́wọ̀n láti February , .
Ohun tí adájọ́ yìí ṣe ta ko àṣẹ tí àjọ Ìparapọ̀ Àwọn Orílẹ̀-Èdè pa pé kí ìjọba Azerbaijan sanwó gbà-máà-bínú fún àwọn obìnrin náà torí wọ́n tì wọ́n mọ́lé láìtọ́.
Ara tu Arábìnrin Zakharchenko àti Arábìnrin Jabrayilova torí wọ́n ti dá wọn sílẹ̀, bó tiẹ̀ jẹ́ pé wọ́n ṣì nílò ìtọ́jú gidigidi.
Wọ́n ti pa dà sílé báyìí lọ́dọ̀ àwọn ẹbí wọn, ara wọn sì ti ń mókun.
Àwọn Aláṣẹ Ìlú Ashgabad Rán Mansur Masharipov Lọ Sẹ́wọ̀n Láì Mọwọ́ Mẹsẹ̀ Àwọn agbófinró mú Ọ̀gbẹ́ni Mansur Masharipov ní June , , nínú ọgbà kan tó wà nílùú Ashgabad, lórílẹ̀-èdè Turkmenistan.
Ẹlẹ́rìí Jèhófà ni, àtìgbà ẹ̀ẹ̀rùn ọdún  làwọn ọlọ́pàá sì ti ń dọdẹ rẹ̀ kiri torí pé ó ń jọ́sìn Ọlọ́run.
Wọ́n fẹ̀sùn kan Ọ̀gbẹ́ni Masharipov, tó jẹ́ ẹni ọdún méjìlélọ́gbọ̀n [] pé ó lu ọlọ́pàá kan, bẹ́ẹ̀ sì rèé, àwọn ọlọ́pàá ọ̀hún ló lù ú nílùkulù.
Wọ́n ti fìyà jẹ Ọ̀gbẹ́ni Masharipov rí, kódà wọ́n ṣe é bí ọṣẹ ṣe ń ṣojú torí pé ó ń jọ́sìn Ọlọ́run láìbá ẹnikẹ́ni fa wàhálà.
Ní August , , ilé ẹjọ́ kan lórílẹ̀-èdè Turkmenistan rán an lọ sí ẹ̀wọ̀n ọdún kan ní ọgbà ẹ̀wọ̀n ìjọba.
Àmọ́ Ọ̀gbẹ́ni Masharipov ti pe ẹjọ́ kòtẹ́milọ́rùn.
Ìdájọ́ Òdodo Borí Nílẹ̀ Ukraine Ní September , , Ilé Ẹjọ́ Gíga Jù Lọ ilẹ̀ Ukraine fagi lé ẹjọ́ táwọn kan pè láti gba èyí tó pọ̀ lára ilẹ̀ ibi tí ẹ̀ka ọ́fíìsì àwa Ẹlẹ́rìí Jèhófà wà.
Àwa Ẹlẹ́rìí Jèhófà la ra ilẹ̀ náà lọ́nà òfin ní ọdún .
Àmọ́ ní ọdún  , ẹni tó ni ilẹ̀ náà tún un tà fún àjọ eré ìdárayá Sport Development Center LLC (SDC).
Nílẹ̀ Ukraine, irú ìwà yìí ní wọ́n n pè ní ìfipá-gbalẹ̀.
Ilé ẹjọ́ kékeré tó ń rí sí ọ̀ràn ajé sọ pé títà tí wọ́n ta ilẹ̀ náà fún àjọ eré ìdárayá náà bófin mu, wọ́n kò sì tẹ́wọ́ gba ẹjọ́ kòtẹ́milọ́rùn táwọn Ẹlẹ́rìí Jèhófà pè.
Àmọ́, ìdájọ́ òdodo borí.
Ní December , ilé ẹjọ́ gíga tó ń rí sí ọ̀ràn ajé dá àwọn Ẹlẹ́rìí Jèhófà láre àti pé ní April  wọ́n da ẹjọ́ kòtẹ́milọ́rùn tí àjọ SDC pè nù.
Èyí fìdí rẹ̀ múlẹ̀ pé àwa Ẹlẹ́rìí Jèhófà lo ní ilẹ̀ náà lọ́nà ẹ̀tọ́.
Oṣù mẹ́ta lẹ́yìn náà ni ilé ẹjọ́ tó n rí sí ọ̀ràn ajé ní Lviv fagi lé ẹjọ́ tí kò bófin mu tí ilé ẹjọ́ kékeré dá pé àjọ SDC ló ní ilẹ̀ náà.
Níkẹyìn, àjọ SDC tún fárí gá pé òun lòun ní ilẹ̀ náà, ó pe ẹjọ́ kòtẹ́milọ́rùn sí ilé Ẹjọ Gíga Jù Lọ ti ilẹ̀ Ukraine pé òun kò fara mọ́ ìgbẹ́jọ́ ti oṣù April yẹn.
Àmọ́ ní September , Ilé Ẹjọ́ Gíga Jù Lọ da ẹjọ́ kòtẹ́milọ́rùn náà nù, ìyẹn ló fòpin sí gbogbo ẹjọ́ náà.
Ká sọ pé àwọn tó fẹ́ gba ilẹ̀ náà rí i gbà ni, àwa Ẹlẹ́rìí Jèhófà ì bá pàdánù ọ́fíìsì wa àti ilẹ̀ rẹpẹtẹ tó kù náà, ìyẹn á sì mú kí iṣẹ́ wa lórílé-iṣẹ́ wa nílẹ̀ Ukraine fà sẹ́yìn.
Ilé Ẹjọ́ Ìlú Oryol Sọ Pé Kí Dennis Christensen Ṣì Wà Látìmọ́lé Ilé Ẹjọ́ Ìlú Oryol Sọ Pé Kí Dennis Christensen Ṣì Wà Látìmọ́lé Ní July , , Ilé Ẹjọ́ Sovietskiy nílùú Oryol sọ pé kí Dennis Christensen ṣì wà látìmọ́lé títí di November , .
Ẹlẹ́rìí Jèhófà ni Ọ̀gbẹ́ni Christensen, ọmọ ilẹ̀ Denmark sì ni.
May  ni wọ́n mú un, nígbà tí Àwọn Ẹ̀ṣọ́ Aláàbò àtàwọn ọlọ́pàá tó fi nǹkan bojú, tí wọ́n sì dira ogun ya wọ ibi tí òun àtàwọn Ẹlẹ́rìí Jèhófà míì ti ń ṣèpàdé ní ìrọwọ́rọsẹ̀ nílùú Oryol.
Àwọn agbẹjọ́rò rẹ̀ sọ fún ilé ẹjọ́ pé kí wọ́n jẹ́ káwọn gba béèlì rẹ̀, wọ́n sì ti ṣètò láti san owó tó bá máa ná wọn.
Àmọ́ ilé ẹjọ́ ò gbà, bó tiẹ̀ jẹ́ pé kò sí àkọsílẹ̀ kankan pé ó hùwà ọ̀daràn tàbí ìwà ipá ṣáájú àkókò yẹn.
Ní July , Ìgbìmọ̀ Tó Ń Gbọ́ Ẹjọ́ Kòtẹ́milọ́rùn ní Ilé Ẹjọ́ Gíga Jù Lọ ti Rọ́ṣíà sọ pé àwọn ò yíhùn pa dà lórí ohun tí ilé ẹjọ́ ti kọ́kọ́ sọ, pé kí ìjọba gbẹ́sẹ̀ lé gbogbo ibi tí àwọn Ẹlẹ́rìí Jèhófà ti forúkọ ẹ̀sìn wọn sílẹ̀ lábẹ́ òfin, kí wọ́n sì fòfin de iṣẹ́ wọn káàkiri orílẹ̀-èdè náà.
Ẹ̀yìn èyí ni ilé ẹjọ́ wá fi kún ọjọ́ tí Ọ̀gbẹ́ni Christensen máa lò látìmọ́lé.
Ó ti lé lọ́dún mẹ́wàá báyìí tí àwọn aláṣẹ orílẹ̀-èdè Rọ́ṣíà ti ń ṣenúnibíni sáwọn Ẹlẹ́rìí Jèhófà, tí wọ́n sì fẹ́ kí ìjọba mú wọn ní “agbawèrèmẹ́sìn." Wọ́n ti rí nǹkan hùmọ̀ báyìí láti fi mú àwọn Ẹlẹ́rìí ní ọ̀daràn tí wọ́n bá ń jọ́sìn.
Kate M. Byrnes, Chargé d’Affaires, a.i.
of the U.S. Mission to the Organization for Security and Cooperation in Europe, sọ̀rọ̀ nípa gbogbo ohun tójú àwọn Ẹlẹ́rìí Jèhófà ń rí ní Rọ́ṣíà, ó ní: “Ohun tó ṣẹlẹ̀ ní July  yà wá lẹ́nu, nígbà tí Ilé Ẹjọ́ Gíga Jù Lọ dájọ́ pé àwọn ò yíhùn pa dà lórí báwọn ṣe fòfin de iṣẹ́ àwọn Ẹlẹ́rìí Jèhófà, táwọn gbẹ́sẹ̀ lé Ẹ̀ka Ọ́fíìsì wọn àtàwọn ibi márùn-dín-nírínwó [] tí wọ́n ti forúkọ ẹ̀sìn wọn sílẹ̀ lábẹ́ òfin, lórí ẹ̀sùn pé wọ́n jẹ́ ‘agbawèrèmẹ́sìn.’ Kò ṣeé gbọ́ sétí rárá, pé wọ́n lè mú àwọn Ẹlẹ́rìí Jèhófà tó lé ní ẹgbẹ̀rún lọ́nà márùndínláàádọ́sàn-án [,] lórílẹ̀-èdè Rọ́ṣíà báyìí pé ọ̀daràn ni wọ́n torí pé wọ́n ń ṣe ẹ̀sìn wọn.
Kò múnú ẹni dùn rárá bí àwọn aláṣẹ ṣe ń ṣi òfin ‘agbawèrèmẹ́sìn’ lò láti fìyà tí kò tọ́ jẹ àwọn ẹlẹ́sìn kéékèèké tí wọ́n ń ṣe ẹ̀sìn wọn jẹ́ẹ́jẹ́ẹ́ lórílẹ̀-èdè Rọ́ṣíà."
Àwọn Èèyàn Kárí Ayé Sọ̀rọ̀ Lórí Bí Ilé Ẹjọ́ Gíga Jù Lọ ní Rọ́ṣíà Ṣe Fòfin De Àwọn Ẹlẹ́rìí Jèhófà Àwọn iléeṣẹ́ ìjọba àtàwọn aláṣẹ kárí ayé ti sọ̀rọ̀ lórí bí Ilé Ẹjọ́ Gíga Jù Lọ ní Rọ́ṣíà ṣe fòfin de àwọn Ẹlẹ́rìí Jèhófà, tí wọ́n sì sọ pé wọ́n máa jẹ̀bi ẹ̀sùn ọ̀daràn tí àwọn bá rí wọn tí wọ́n ń jọ́sìn lórílẹ̀-èdè náà.
Ṣe làwọn èèyàn sọ̀rọ̀ sí ìjọba orílẹ̀-èdè Rọ́ṣíà láti fi hàn pé ẹjọ́ tí wọ́n dá fún àwọn ẹlẹ́sìn kékeré tó ń ṣe ẹ̀sin wọn nírọwọ́rọsẹ̀ yìí kò tọ́, ìdájọ́ náà sì ti le jù.
Ní July , , ìgbìmọ̀ ẹlẹ́ni mẹ́ta ti Ìgbìmọ̀ Tó Ń Gbọ́ Ẹjọ́ Kòtẹ́milọ́rùn ní Ilé Ẹjọ́ Gíga Jù Lọ ti Rọ́ṣíà sọ pé àwọn fara mọ́ ìpinnu tí Ilé Ẹjọ́ ṣe ní April  pé kí ìjọba “fòfin de ‘Ẹ̀ka Ọ́fíìsì Tó Ń Bójú Tó Iṣẹ́ Àwọn Ẹlẹ́rìí Jèhófà ní Rọ́ṣíà’ àti àwọn ibi tí wọ́n ti forúkọ ẹ̀sìn wọn sílẹ̀ lábẹ́ òfin, kí wọ́n sì fa gbogbo ohun ìní wọn lé ìjọba orílẹ̀-èdè Rọ́ṣíà lọ́wọ́." Ìpinnu tí Ilé Ẹjọ́ ṣe yìí mú kí wọ́n fòfin de ìjọsìn àwọn Ẹlẹ́rìí Jèhófà káàkiri orílẹ̀-èdè Rọ́ṣíà.
Ohun Táwọn Èèyàn Sọ Lẹ́yìn Ìpinnu Tí Ìgbìmọ̀ Tó Ń Gbọ́ Ẹjọ́ Kòtẹ́milọ́rùn Ṣe ní July , Díẹ̀ rèé lára ohun táwọn èèyàn sọ lẹ́yìn ìpinnu tí Ìgbìmọ̀ Tó Ń Gbọ́ Ẹjọ́ Kòtẹ́milọ́rùn ní Ilé Ẹjọ́ Gíga Jù Lọ ti Rọ́ṣíà ṣe ní July ,  , tí wọ́n sọ pé àwọn ò yíhùn pa dà lórí ẹjọ́ tí ilé ẹjọ́ kọ́kọ́ dá ní April : “Ó ká wa lára gan-an pé Ilé Ẹjọ́ Gíga Jù Lọ ní Rọ́ṣíà fagi lé ẹjọ́ kòtẹ́milọ́rùn táwọn Ẹlẹ́rìí Jèhófà pé lórí ẹ̀sùn tí wọ́n fi kàn wọ́n pé ‘agbawèrèmẹ́sìn’ ni wọ́n.
Ìpinnu ti ilé ẹjọ́ ṣe yìí fi hàn pé ẹ̀sùn ọ̀daràn ni wọ́n máa fi kan àwọn , tí wọ́n jẹ́ ọmọ ilẹ̀ Rọ́ṣíà lórí pé wọ́n ń jọ́sìn ní ìrọwọ́rọsẹ̀, èyí sì ta ko òmìnira ẹ̀sìn tí Òfin Ilẹ̀ Rọ́ṣíà fọwọ́ sí."—Lord Ahmad of Wimbledon, Minister for Human Rights, Foreign and Commonwealth Office, ní Great Britain.
https://www.gov.uk/government/news/minister-for-human-rights-statement-on-russian-supreme-court-ruling “Ó ti ń di lemọ́lemọ́ ní Rọ́ṣíà pé kí àwọn aláṣẹ máa fúngun mọ́ àwọn ẹlẹ́sìn kéékèèké, àmọ́ ìpinnu tí Ilé Ẹjọ́ Gíga Jù Lọ ní Rọ́ṣíà ṣe lọ́sẹ̀ yìí lórí ọ̀rọ̀ àwọn Ẹlẹ́rìí Jèhófà ni tuntun tá a rí gbọ́.
À ń rọ àwọn aláṣẹ ní Rọ́ṣíà pé kí wọ́n pèrò dà lórí bí wọ́n ṣe fòfin de iṣẹ́ àwọn Ẹlẹ́rìí Jèhófà ní Rọ́ṣíà, kí wọ́n gbẹ́sẹ̀ kúrò lórí Ẹ̀ka Ófíìsì Tó Ń Bójú Tó Iṣẹ́ Àwọn Ẹlẹ́rìí Jèhófà ní Rọ́ṣíà, kí wọ́n sì dá gbogbo àwọn ẹlẹ́sìn kéékèèké tí wọ́n ṣì ń tì mọ́lé láìtọ́ sílẹ̀ lórí ẹ̀sùn pé wọ́n ń ṣiṣẹ́ ‘agbawèrèmẹ́sìn.’"—Heather Nauert, Agbẹnusọ fún Ẹ̀ka Tó Ń Rí sí Iṣẹ́ Ìjọba lórílẹ̀-èdè Amẹ́ríkà.
https://www.state.gov/r/pa/prs/ps///.htm “Bíi tàwọn ẹlẹ́sìn yòókù, ó yẹ káwọn Ẹlẹ́rìí Jèhófà náà máa gbádùn òmìnira láti kóra jọ ní fàlàlà láìsí pé ẹnikẹ́ni ń dí wọn lọ́wọ́, bí Òfin Ilẹ̀ Rọ́ṣíà àtàwọn ìwé àdéhùn tí ìjọba Rọ́ṣíà fọwọ́ sí lọ́dọ̀ ìjọba àpapọ̀ ṣe sọ, títí kan ohun tí ìjọba àpapọ̀ lágbàáyé sọ lórí ọ̀rọ̀ ẹ̀tọ́ ọmọnìyàn."—Agbẹnusọ fún Àjọ European Union External Action Services.
https://eeas.europa.eu/headquarters/headquarters-homepage//statement-spokesperson-upheld-ban-activities-jehovahs-witnesses-russia_en “Ó ṣeni láàánú pé ìpinnu tí Ilé Ẹjọ́ Gíga Jù Lọ ṣe fi hàn pé ṣe ni ìjọba ń pe àwọn tó ń lo òmìnira ẹ̀sìn wọn nírọwọ́rọsẹ̀ ní agbawèrèmẹ́sìn.
Àwọn Ẹlẹ́rìí Jèhófà kì í ṣe agbawèrèmẹ́sìn, ó sì yẹ kí wọ́n lè ṣe ohun tí wọ́n gbà gbọ́ ní gbangba láìsí ìdíwọ́ kankan tàbí pé ìjọba ń ká wọn lọ́wọ́ kò."—Daniel Mark, Alága Ìgbìmọ̀ Tó Ń Rí sí Òmìnira Ẹ̀sìn Kárí Ayé ní Amẹ́ríkà.
http://www.uscirf.gov/news-room/press-releases/russia-jehovah-s-witnesses-banned-after-supreme-court-rejects-appeals “Ó ń ká mi lára gan-an pé ohun tí ilé ẹjọ́ sọ pé àwọn fòfin de àwọn Ẹlẹ́rìí Jèhófà ní Rọ́ṣíà ti múlẹ̀ báyìí.
A ti pe ẹjọ́ kòtẹ́milọ́rùn lọ́pọ̀ ìgbà, àmọ́ ibi pẹlẹbẹ lọ̀bẹ ń fi lélẹ̀.
Ìdájọ́ tí ilé ẹjọ́ ṣe yìí ti sọ àwọn tó ń gbádùn òmìnira ẹ̀sìn àti èrò tí wọ́n lẹ́tọ̀ọ́ sí lábẹ́ òfin di ọ̀daràn."—Gernot Erler, Alábòójútó Ẹgbẹ́ Intersocietal Cooperation With Russia, Central Asia, and the Eastern Partnership Countries, Foreign Ministry of Germany.
http://www.auswaertiges-amt.de/sid_DACBDEBCCAFCDFCCE/EN/Infoservice/Presse/Meldungen//-Ko_RUS-Zeugen_Jehovas.html “Ìpinnu tí ìjọba ilẹ̀ Rọ́ṣíà ṣe lẹ́nu àìpẹ́ yìí ti le jù, bí wọ́n ṣe fòfin de àwọn Ẹlẹ́rìí Jèhófà, tí wọ́n sì fẹ́ gbá ẹ̀sìn wọn wọlẹ̀ lórílẹ̀-èdè Rọ́ṣíà ta ko òmìnira ẹ̀sìn àti ìgbàgbọ́ bó ṣe wà nínú Àpilẹ̀kọ  nínú ìwé Universal Declaration of Human Rights.
. . .
Àfi káwọn èèyàn rere látinú gbogbo ẹ̀sìn, títí kan gbogbo àwọn tó mọyì òmìnira ẹ̀rí ọkàn fọwọ́ sowọ́ pọ̀ pẹ̀lú àwọn Ẹlẹ́rìí Jèhófà ní Rọ́ṣíà."—Dr. Katrina Lantos Swett, ààrẹ Lantos Foundation.
https://www.lantosfoundation.org/news////lantos-foundation-condemns-russias-outrageous-decision-to-ban-jehovahs-witnesses Ohun Táwọn Èèyàn Sọ Lẹ́yìn Ìpinnu Tí Ilé Ẹjọ́ Gíga Jù Lọ Ṣe ní April , Kí Ìgbìmọ̀ Tó Ń Gbọ́ Ẹjọ́ Kòtẹ́milọ́rùn tó ṣèpinnu, ọ̀pọ̀ àwọn iléeṣẹ́ ìjọba àtàwọn aláṣẹ ló sọ pé àwọn ò fara mọ́ ẹjọ́ tí Ilé Ẹjọ́ Gíga Jù Lọ ní Rọ́ṣíà dá ní April : “Mo ní kí Ààrẹ Vladimir Putin lo agbára tó ní láti jẹ́ káwọn ẹlẹ́sìn kéékèèké tó wà níbí, títí kan àwọn Ẹlẹ́rìí Jèhófà máa gbádùn ẹ̀tọ́ wọn lábẹ́ òfin."—Chancellor Angela Merkel, nígbà tí wọ́n ń bá Ààrẹ Putin ṣèpàdé.
http://uk.reuters.com/article/uk-russia-germany-putin-syria-idUKKBNYJZ “Bí Ilé Ẹjọ́ Gíga Jù Lọ ṣe sọ lẹ́nu àìpẹ́ yìí, tí wọ́n pe Ẹ̀ka Ọ́fíìsì Tó Ń Bójú Tó Iṣẹ́ Àwọn Ẹlẹ́rìí Jèhófà ní Rọ́ṣíà ní agbawèrèmẹ́sìn, tí wọ́n ní kí ìjọba gbẹ́sẹ̀ lé e, títí kan àwọn ibi márùn-dín-nírínwó [] tí wọ́n ti forúkọ ẹ̀sìn wọn sílẹ káàkiri orílẹ̀-èdè náà, ṣe ló mú ká máa kọminú sí ohun tójú àwọn ará Rọ́ṣíà ṣì máa rí lórí ọ̀rọ̀ òmìnira ẹ̀sìn.
Èyí sì tún jẹ́ àpẹẹrẹ míì tó jẹ́ ká rí báwọn aláṣẹ ṣe ń ṣi òfin agbawèrèmẹ́sìn lò láti fi ṣèdíwọ́ fún òmìnira ọ̀rọ̀ sísọ àti òmìnira láti kóra jọ pẹ̀lú àwọn ẹlòmíì."—Theodora Bakoyannis àti Liliane Maury Pasquier, àwọn alárinà àjọ PACE Monitoring Committee for the Russian Federation.
http://assembly.coe.int/nw/xml/News/News-View-EN.asp?
newsid= “Bí ìjọba Rọ́ṣíà ṣe kọ̀ láti fàyè gba òmìnira ẹ̀sìn yìí, àpẹẹrẹ míì ló jẹ́ pé wọ́n ti yẹ àdéhùn tí wọ́n tọwọ́ bọ̀ ní Moscow, ìyẹn àdéhùn OSCE [tá à ń pè ní Ètò Ààbò àti Ìfọwọ́sowọ́pọ̀ nílẹ̀ Yúróòpù].
Kò yẹ kí ẹnikẹ́ni máa halẹ̀ mọ́ àwọn tó ń ṣe ohun tí wọ́n gbà gbọ́ nírọwọ́rọsẹ̀, kò sì yẹ kí wọ́n bu owó ìtanràn kankan lé wọn tàbí kí wọ́n fi wọ́n sẹ́wọ̀n.
Yàtọ̀ sí pé wọ́n fìyà jẹ àwọn Ẹlẹ́rìí, ohun tó burú jáì ni bí ilé ẹjọ́ ṣe pàṣẹ pé kí ìjọba gbẹ́sẹ̀ lé àwọn ohun ìní tó jẹ́ ti ètò àwọn Ẹlẹ́rìí Jèhófà.
Mò ń retí kí wọ́n kọ̀wé pe ẹjọ́ kòtẹ́milọ́rùn sí Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù."—Senator Roger Wicker, Alága Àjọ Tó Ń Rí sí Ààbò àti Ìfọwọ́sowọ́pọ̀ nílẹ̀ Yúróòpù.
http://csce.emailnewsletter.us/mail/util.cfm?
gpiv=..
“Ìpinnu tí Ilé Ẹjọ́ Gíga Jù Lọ ní Rọ́ṣíà ṣe lánàá láti fòfin de iṣẹ́ Ẹ̀ka Ọ́fíìsì Tó Ń Bójú Tó Iṣẹ́ Àwọn Ẹlẹ́rìí Jèhófà lórí ẹ̀sùn pé ‘agbawèrèmẹ́sìn’ ni wọ́n lè mú kí wọ́n máa mú àwọn Ẹlẹ́rìí Jèhófà ní ọ̀daràn torí pé wọ́n ń jọ́sìn lásán.
Bíi ti gbogbo àwọn ẹlẹ́sìn yòókù, ó yẹ káwọn Ẹlẹ́rìí Jèhófà máa gbádùn òmìnira láti kóra jọ ní fàlàlà láìsí ìdíwọ́ kankan.
Ó ṣe tán, Òfin Ilẹ̀ Rọ́ṣíà, àwọn ìwé àdéhùn tí ìjọba Rọ́ṣíà ti fọwọ́ sí lọ́dọ̀ ìjọba àpapọ̀ àtàwọn òfin lórí ẹ̀tọ́ ọmọnìyàn náà fọwọ́ sí i pé bó ṣe yẹ kó rí nìyẹn."—Agbẹnusọ fún Àjọ European Union External Action Services.
https://eeas.europa.eu/headquarters/headquarters-homepage//statement-ban-activities-jeho “Ó ń ká mi lára gan-an bí ìjọba ṣe fẹ̀sùn ọ̀daràn kan àwọn Ẹlẹ́rìí Jèhófà láìnídìí ní Rọ́ṣíà, àwọn tó jẹ́ pé jẹ́ẹ́jẹ́ẹ́ wọn ni wọ́n ń ṣe ẹ̀sìn wọn.
Ṣe ni wọ́n fẹ́ gbá àwọn èèyàn pàtàkì yìí wọlẹ̀ lórílẹ̀-èdè náà.
Ìpinnu tí Ilé Ẹjọ́ Gíga Jù Lọ ṣe yìí máa ṣèpalára gan-an fún òmìnira àwọn aráàlú lóríṣiríṣi ọ̀nà."—Michael Georg Link, Alága Àjọ OSCE Office for Democratic Institutions and Human Rights.
http://www.osce.org/odihr/ “Ó ṣe kedere pé bí ilé ẹjọ́ ṣe fòfin de àwọn èèyàn àlàáfíà yìí torí pé wọ́n kàn ń jọ́sìn ta ko òmìnira ẹ̀sìn tí òfin fọwọ́ sí, ó sì ta ko òfin tí ìjọba àpapọ̀ lágbàáyé ṣe lórí ẹ̀tọ́ ọmọnìyàn, èyí tí Òfin Orílẹ̀-èdè Rọ́ṣíà gan-an fọwọ́ sí.
Àfi kí wọ́n yára wá nǹkan ṣe sí i."—Professor Ingeborg Gabriel, Aṣojú OSCE Chairperson-in-Office on Combating Racism, Xenophobia, and Discrimination.
http://www.osce.org/odihr/ “Ó yà mí lẹ́nu gan-an pé Ilé Ẹjọ́ Gíga Jù Lọ ní Róṣíà pe àwọn Ẹlẹ́rìí Jèhófà ní ‘agbawèrèmẹ́sìn’.
Ohun tí ilé ẹjọ́ sọ yìí máa jẹ́ kí wọ́n mú àwọn , ọmọ ilẹ̀ Rọ́ṣíà ní ọ̀daràn lórí pé wọ́n ń jọ́sìn ní ìrọwọ́rọsẹ̀, ó sì ta ko òmìnira ẹ̀sìn tí Òfin Ilẹ̀ Rọ́ṣíà sọ pé àwọn aráàlú lẹ́tọ̀ọ́ sí.
Ìjọba ilẹ̀ United Kingdom ń rọ ìjọba Rọ́ṣíà pé kí wọ́n ṣe ohun tí wọ́n ti fọwọ́ sí lọ́dọ̀ ìjọba àpapọ̀ lágbàáyé pé àwọn ò ní dí àwọn aráàlú lọ́wọ́ òmìnira wọn."—Baroness Joyce Anelay, Mínísítà Ìjọba tẹ́lẹ̀ fún Àjọ Commonwealth and the UN at the Foreign and Commonwealth Office.
https://www.gov.uk/government/news/minister-for-human-rights-criticises-russian-supreme-court-ruling-for-labelling-jehovahs-witnesses-as-extremist Àwọn Èèyàn Kárí Ayé Ò Fara Mọ́ Ẹjọ́ Tí Ilé Ẹjọ́ Gíga Jù Lọ ní Rọ́ṣíà Dá Ní July , , Ìgbìmọ̀ Permanent Council ti àjọ OSCE fa ọ̀rọ̀ kan yọ látinú ohun tí Ìgbìmọ̀ Ilẹ̀ Yúróòpù (ìyẹn Ìgbìmọ̀ EU) sọ.
Ṣe ni wọ́n ń rọ ìjọba ilẹ̀ Rọ́ṣíà pé kí wọ́n gba àwọn Ẹlẹ́rìí Jèhófà láyè láti máa “gbádùn òmìnira láti kóra jọ láìsí ìdíwọ́ kankan, bí Òfin Ilẹ̀ Rọ́ṣíà ṣe fọwọ́ sí i, tí àwọn àdéhùn tí ìjọba Rọ́ṣíà tọwọ́ bọ̀ lọ́dọ̀ ìjọba àpapọ̀ àtàwọn òfin tí ìjọba àpapọ̀ lágbàáyé ṣe lórí ẹ̀tọ́ ọmọnìyàn náà sì ṣe fọwọ́ sí i." Gbogbo àwọn ìjọba ilẹ̀ méjìdínlọ́gbọ̀n [] tó wà nínú ìgbìmọ̀ EU ló fara mọ́ ọ̀rọ̀ yìí níbi ìpàdé tí wọ́n ṣe nílùú Vienna, àwọn ìjọba orílẹ̀-èdè míì tí wọn ò sì sí nínú ìgbìmọ̀ yìí, bíi Ọsirélíà, Kánádà àti Nọ́wè náà sọ pé àwọn fara mọ́ ọn.
https://eeas.europa.eu/sites/eeas/files/pc__eu_jehovahs_witnesses_in_russia.pdf Ó dun àwọn Ẹlẹ́rìí Jèhófà kárí ayé gan-an pé ìpinnu tí kò lẹ́sẹ̀ ńlẹ̀ tí Ilé Ẹjọ́ Gíga Jù Lọ ní Rọ́ṣíà ṣe yìí ti mú kí ìjọba fòfin de ìjọsìn wọn káàkiri orílẹ̀-èdè náà.
Ohun táwọn iléeṣẹ́ ìjọba àtàwọn aláṣẹ kárí aye sọ ti jẹ́ kó ṣe kedere sí gbogbo ayé pé ohun tí kò tọ́ ni ilé ẹjọ́ ṣe bí wọ́n ṣe pe àwọn Ẹlẹ́rìí Jèhófà ní “agbawèrèmẹ́sìn", tí wọn ò sì tẹ̀ lé òfin táwọn fúnra wọn ṣe àtàwọn ìwé àdéhùn tí wọ́n ti fọwọ́ sí lọ́dọ̀ ìjọba àpapọ̀ lágbàáyé pé àwọn máa jẹ́ káwọn aráàlú lómìnira ẹ̀sìn.
Ilé Ẹjọ́ Ẹ̀tọ́ Ọmọnìyàn ò tíì gbọ́ sí ọ̀rọ̀ yìí, a sì ń retí pé tí wọ́n bá gbọ́ sí i, wọ́n máa fagi lé ohun tí ilé ẹjọ́ sọ pé àwọn fòfin dè wá.
Ìjọba Ò Dá Àwọn Ẹlẹ́rìí Jèhófà Sílẹ̀ Lẹ́wọ̀n ní Turkmenistan Ní October , , ààrẹ orílẹ̀-èdè Turkmenistan dá àwọn ẹlẹ́wọ̀n tó lé ní ẹgbẹ̀rún kan ààbọ̀ [,] sílẹ̀.
Àmọ́ wọn ò dá Bahram Hemdemov àti Mansur Masharipov sílẹ̀.
Ẹlẹ́rìí Jèhófà làwọn méjèèjì, ọgbà ẹ̀wọ̀n Seydi ni wọ́n sì fi wọ́n sí.
Àti March  ni Ọ̀gbẹ́ni Hemdemov ti wà látìmọ́lé torí pé wọ́n ń ṣe ìjọsìn nínú ilé rẹ̀ ní Turkmenabad, bẹ́ẹ̀ sì rèé, ìrọwọ́rọsẹ̀ ní wọ́n ń ṣèjọsìn ọ̀hún.
Ilé ẹjọ́ kan lórílẹ̀-èdè Turkmenistan wá rán an lọ sí ẹ̀wọ̀n ọdún mẹ́rin torí ẹ̀sùn tí wọ́n fi kàn án pé ó ń ṣe ìjọsìn tó ta ko òfin.
June  ni wọ́n mú Ọ̀gbẹ́ni Masharipov ní tiẹ̀ nílùú Ashgabad lórí ẹ̀sùn irọ́ tí wọ́n fi kàn án, wọ́n sì rán an lọ sí ẹ̀wọ̀n ọdún kan.
Ó dun àwọn mọ̀lẹ́bí wọn àtàwọn Ẹlẹ́rìí Jèhófà tó wà kárí ayé pé ìjọba ò dá àwọn ọkùnrin yìí sílẹ̀, àmọ́ wọ́n ń retí pé ìjọba á ronú kàn wọ́n nígbà tí wọ́n bá tún fẹ́ dá àwọn ẹlẹ́wọ̀n sílẹ̀.
Wọ́n Dá Artur Avanesyan Sílẹ̀ Lẹ́wọ̀n Nígbà Tí Ìjọba Dá Àwọn Ẹlẹ́wọ̀n Kan Sílẹ̀ Ní September , , àwọn aláṣẹ orílẹ̀-èdè Nagorno-Karabakh dá Artur Avanesyan, tó jẹ́ ọmọ ogún [] ọdún sílẹ̀ lọ́gbà ẹ̀wọ̀n Shushi torí pé ìjọba ń dá àwọn ẹlẹ́wọ̀n kan sílẹ̀.
Ọ̀gbẹ́ni Avanesyan ti lo ọdún méjì àti oṣù méjì nínú ẹ̀wọ̀n ọdún méjì ààbọ̀ tí wọ́n rán an lọ torí pé ó kọ̀ láti ṣiṣẹ́ ológun.
Bẹ́ẹ̀, ó ní kí ìjọba jẹ́ kóun ṣiṣẹ́ àṣesìnlú dípò, àmọ́ wọn ò fọwọ́ sí i.
Inú ọ̀dọ́kùnrin yìí dùn gan-an pé òun ti pa dà sílé lọ́dọ̀ àwọn mọ̀lẹ́bí òun báyìí.
Inú àwọn Ẹlẹ́rìí Jèhófà dùn pé wọ́n ti dá Ọ̀gbẹ́ni Avanesyan sílẹ̀ lẹ́wọ̀n.
Wọ́n ń retí pé kí àwọn aláṣẹ fọwọ́ sí i pé àwọn èèyàn lẹ́tọ̀ọ́ láti kọ iṣẹ́ ológun tí ẹ̀rí ọkàn wọn ò bá jẹ́ kí wọ́n ṣe é, kí wọ́n sì jẹ́ kí àwọn ọ̀dọ́kùnrin tó wà ní Nagorno-Karabakh máa ṣiṣẹ́ àṣesìnlú dípò kí wọ́n fi dandan mú wọn wọṣẹ́ ológun.
Àwọn Ẹlẹ́rìí Jèhófà Ń Retí Ẹjọ́ tí Ilé Ẹjọ́ Máa Dá Lórí Ọ̀rọ̀ Ẹ̀ka Ọ́fíìsì Wọn Tó Wà ní Rọ́ṣíà tí Àwọn Aláṣẹ Fẹ́ Tì Pa Ilé Ẹjọ́ Àgbègbè Tver nílùú Moscow máa tó dá ẹjọ́ kòtẹ́milọ́rùn táwọn Ẹlẹ́rìí Jèhófà lórílẹ̀-èdè Rọ́ṣíà kọ̀wé pè nígbà táwọn aláṣẹ ń halẹ̀ ṣáá pé wọ́n máa ti ẹ̀ka ọ́fíìsì wọn lórílẹ̀-èdè náà pa.
Agbẹjọ́rò Àgbà kìlọ̀ fún wọn pé àwọn máa ti Ẹ̀ka Ọ́fíìsì Tó Ń Bójú Tó Iṣẹ́ Àwa Ẹlẹ́rìí Jèhófà ní Rọ́ṣíà pa torí pé iṣẹ́ “agbawèrèmẹ́sìn" ni wọ́n ń ṣe níbẹ̀.
Àwọn Ẹlẹ́rìí Jèhófà fẹ́ kí ilé ẹjọ́ fagi lé ohun tí Agbẹjọ́rò Àgbà náà sọ, torí pé ìgbésẹ̀ tó fẹ́ gbé yẹn ò ní jẹ́ káwọn Ẹlẹ́rìí lómìnira ẹ̀sìn tí wọ́n lẹ́tọ̀ọ́ sí.
Ohun míì tún ni pé ṣe ni agbẹjọ́rò yìí mọ̀ọ́mọ̀ ṣi òfin orílẹ̀-èdè Rọ́ṣíà lò, èyí tó dá lórí ọ̀rọ̀ àwọn agbawèrèmẹ́sìn.
Ọ̀gbẹ́ni Vasiliy Kalin, tó jẹ́ aṣojú Ẹ̀ka Ọ́fíìsì náà sọ pé: “A ò ṣe ohun tó jẹ mọ́ tàwọn agbawèrèmẹ́sìn rí.
A retí pé ilé ẹjọ́ ò ní jẹ́ kí wọ́n rẹ́ wa jẹ."
Ilé Ẹ̀jọ́ Kò-tẹ́-mi-lọ́rùn Sọ Pé Dennis Christensen Ṣì Máa Wà Látìmọ́lé Títí Dìgbà Tí Wọ́n Máa Fi Parí Ẹjọ́ Rẹ̀ NÍ SEPTEMBER , , lẹ́yìn tí wọ́n ti fi wákàtí mẹ́ta gbọ́ ẹjọ́ kò-tẹ́mi-lọ́rùn lórí ẹ̀sùn tí wọ́n fi kan Dennis Christensen, tó jẹ́ ọ̀kan lára àwa Ẹlẹ́rìí Jèhófà, ilé ẹjọ́ tí wọ́n ń pè ní Oryol Regional Court kọ̀ jálẹ̀ láti fi arákùnrin wa tó jẹ́ ọmọ ìlú Denmark yìí sílẹ̀.
Wọ́n sọ pé ó máa wà látìmọ́lẹ̀ títí di November ,  tí wọ́n máa dá a lẹ́jọ́.
Nígbà tí ilé ẹ̀jọ́ àdúgbò kan ń gbọ́ ẹjọ́ Ọ̀gbẹni Christensen ní ọsù July, wọ́n mọ̀ọ́mọ̀ sún ìgbẹ́jọ́ náà sí oṣù November, a sì gbà pé ńṣe ni wọ́n fẹ́ fi àkókò yẹn wá oríṣiríṣi ẹ̀sùn sí arákùnrin wa yìí lẹ́sẹ̀, kí wọ́n lè dá a lẹ́jọ́ agbawèrèmẹ́sìn.
Agbẹjọ́rò Ọ̀gbẹ́ni Christensen ti gbé ọ̀rọ̀ náà lọ sí Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù, ìyẹn ECHR.
Láti September ,  sì ni ilé ẹjọ́ náà ti bẹ̀rẹ̀ sí í ṣèwádìí tó yẹ, wọ́n si ti bi ìjọba ilẹ̀ Rọ́ṣíà ní àwọn ìbéèrè kan nípa ohun tó mú kí wọ́n fi ẹ̀tọ́ Ọ̀gbẹ́ni Christensen dù ú.
Ọ̀pọ̀ orílẹ̀-èdè ló fẹ́ mọ ibi tí ọ̀rọ̀ Ọ̀gbẹ́ni Christensen máa já sí, torí pé ayé ìgbà tí ìjọba Soviet ń ṣàkóso ló ti ṣẹlẹ̀ kẹ́yìn pé kí ìjọba ilẹ̀ Rọ́ṣíà ju ẹnì kan sẹ́wọ̀n nítorí ẹ̀sìn tó ń ṣe.
Ìjọba Orílẹ̀-èdè Rùwáńdà Gbé Ìgbésẹ̀ Láti Fòpin sí Ẹ̀tanú Ẹ̀sìn Níléèwé Ìjọba orílẹ̀-èdè Rùwáńdà gbé ìgbésẹ̀ láti fòpin sí ẹ̀tanú tí wọ́n ń ṣe sí àwọn ọmọ iléèwé torí ẹ̀sìn.
Wọ́n pàṣẹ kan tó fi dandan lé e pé kí àwọn aláṣẹ iléèwé má fipá mú àwọn ọmọ iléèwé láti ṣe nǹkan tó ta ko ohun tí wọ́n gbà gbọ́.
Ìròyìn ayọ̀ lèyí jẹ́ fáwọn ọmọ tí ẹ̀rí ọkàn wọn ò jẹ́ kí wọ́n ṣe àwọn ohun kan tí àwọn aláṣẹ iléèwé ní kí wọ́n ṣe.
Ọ̀pọ̀ iléèwé lórílẹ̀-èdè Rùwáńdà ló jẹ́ ti ìjọba, àmọ́ àwọn ẹlẹ́sìn ló ń bójú to wọn.
Kò sọ́mọ tí ò lè lọ, ìyẹn sì fi hàn pé onírúurú ẹ̀sìn làwọn ọmọ náà á máa ṣe.
Àmọ́ àwọn aláṣẹ iléèwé kan ti fipá mú àwọn ọmọ iléèwé wọn láti máa ṣe ohun tó jẹ mọ́ ẹ̀sìn, ayẹyẹ orílẹ̀-èdè tàbí kí wọ́n ní kí wọ́n san owó orí tí ṣọ́ọ̀ṣì ń gbà.
Wọ́n sì ti fìyà jẹ àwọn ọmọ tí ò ṣe nǹkan wọ̀nyẹn torí ohun tí wọ́n gbà gbọ́.
Mínísítà ìjọba kan tó ń rí sí ọ̀rọ̀ ẹ̀kọ́ níléèwé àkọ́kọ́bẹ̀rẹ̀ àti girama sọ pé ohun táwọn aláṣẹ kan tó ń bójú tó ilé ẹ̀kọ́ máa ń sọ ni pé: “A ò gbà kí àwọn ọmọ iléèwé wa máa ṣe ìjọsìn tó ta ko ohun tá a gbà gbọ́." Òfin tí Ìjọba Gbé Kalẹ̀ Jẹ́ Káwọn Èèyàn Lómìnira Ẹ̀rí Ọkàn Ìjọba dá sí ọ̀rọ̀ náà, wọ́n ṣe àwọn òfin tuntun kí wọ́n lè fòpin sí ẹ̀tanú táwọn aláṣẹ ń ṣe sáwọn ọmọ níléèwé torí ẹ̀sìn.
Àpilẹ̀kọ  nínú Òfin ìjọba No. /, tí wọ́n gbé jáde nínú ìwé ìròyìn Official Gazette ní December , , sọ pé àwọn aláṣẹ iléèwé kọ̀ọ̀kan gbọ́dọ̀ jẹ́ kí àwọn ọmọ iléèwé lómìnira láti ṣe ìjọsìn tó bá ẹ̀sìn wọn mu, kí wọ́n sì gbà wọ́n láyè láti máa gbàdúrà bí wọ́n ṣe ń ṣe nínú ẹ̀sìn wọn, níwọ̀n ìgbà tí kò bá ti ṣèdíwọ́ fún ẹ̀kọ́ wọn níléèwé, tí ẹ̀sìn wọn sì ti forúkọ sílẹ̀ lábẹ́ òfin.
Àwọn aláṣẹ iléèwé kọ̀ọ̀kan gbọ́dọ̀ jẹ́ kí àwọn ọmọ iléèwé lómìnira láti ṣe ìjọsìn tó bá ẹ̀sìn wọn mu.—Order No.
/, Àpilẹ̀kọ Ohun tí ìjọba ṣe yìí kín ìdájọ́ tí Ilé Ẹjọ́ Karongi ṣe lẹ́yìn.
Ilé Ẹjọ́ yìí dá ẹjọ́ àwọn ọmọ iléèwé kan tó jẹ́ Ẹlẹ́rìí Jèhófà tí wọ́n lé kúrò níléèwé ní May .
Àwọn aláṣẹ iléèwé náà ò gbà nígbà táwọn ọmọ náà sọ pé àwọn ò ní lọ́wọ́ sí ayẹyẹ ìsìn kan tí wọ́n ṣe níléèwé wọn.
Ilé ejọ́ dá àwọn ọmọ náà láre, wọ́n sì ní kí wọ́n pa dà síléèwé, kí wọ́n máa bá ẹ̀kọ́ wọn lọ.
Ẹjọ́ míì tún wáyé ní Àgbègbè Ngororero.
Ọ̀gá iléèwé kan níbẹ̀ kọ̀ láti fún àwọn ọmọ tí iye wọn jẹ́ ọgbọ̀n () ní káàdì èsì ìdánwò wọn torí pé wọn ò san owó orí tí ṣọ́ọ̀ṣì ń gbà, owó tí ò sí lára owó iléèwé àwọn ọmọ.
Nígbà táwọn òbí àwọn ọmọ náà lọ fẹjọ́ sun òṣìṣẹ́ ìjọba tó ń rí sí ọ̀rọ̀ ẹ̀kọ́ lágbègbè yẹn, ṣe ni ara rọ ọ̀gá iléèwé náà, ó sì fún gbogbo àwọn ọmọ ní káàdì èsì ìdánwò wọn nígbà tọ́dún parí.
Ara Tu Àwọn Ọmọ Iléèwé Tí Wọ́n Jẹ́ Ẹlẹ́rìí Jèhófà Wọ́n lé Chantal Uwimbabazi tó jẹ́ Ẹlẹ́rìí Jèhófà kúrò níléèwé rẹ̀ tó wà ní Àgbègbè Ngororero torí pé kò lọ síbi Ayẹyẹ Ìsìn Kátólíìkì tí wọ́n ṣe níléèwé rẹ̀.
Àwọn ọmọ kíláàsì ẹ̀ àtàwọn míì fi ṣe yẹ̀yẹ́ torí ọ̀rọ̀ yìí, odindi ọdún kan sì ni ò fi lè lọ sílé ẹ̀kọ́.
Nígbà tó yá, ó bẹ̀rẹ̀ sí í lọ síléèwé míì, àmọ́ ibẹ̀ jìn gan-an sílé wọn, owó tí wọ́n ń san níbẹ̀ sì wọ́n.
Bẹ́ẹ̀, bàbá ẹ̀ ti kú, ìyá nìkan ló ń dá gbọ́ bùkátà, wọn ò sì fi bẹ́ẹ̀ ní lọ́wọ́.
Nígbà tí Chantal gbọ́ nípa àwọn òfin tuntun tí ìjọba gbé kalẹ̀, ṣe lara tù ú.
Ó sọ pé, “Àwọn ọmọ míì tírú nǹkan yìí ń ṣẹlẹ̀ sí láwọn iléèwé tí àwọn ẹlẹ́sìn ń darí máa wá gbádùn ẹ̀kọ́ wọn, kò sì sẹ́ni tó máa fi ẹ̀tọ́ wọn dù wọ́n." Òfin tuntun yìí bá Òfin Ilẹ̀ Rùwáńdà mu, èyí tó jẹ́ káwọn èèyàn lómìnira ẹ̀sìn, kí wọ́n sì lẹ́tọ̀ọ́ láti lọ kẹ́kọ̀ọ́ níléèwé.
Àwọn ọmọ iléèwé tí wọ́n jẹ́ Ẹlẹ́rìí Jèhófà àtàwọn òbí wọn ń wọ̀nà fún ìgbà tí kò ní sí ẹ̀tanú ẹ̀sìn mọ́.
Inú wọn ń dùn pé ìjọba ò fọwọ́ lẹ́rán, wọ́n gbé ìgbésẹ̀ láti gbèjà àwọn ọmọ iléèwé kí wọ́n lè máa gbádùn òmìnira ẹ̀sìn tí wọ́n ní.
Ilé Ẹjọ́ Gíga Jù Lọ Lórílẹ̀-Èdè Azerbaijan Gbà Kí Wọ́n Sanwó Ìtanràn fún Irina Zakharchenko àti Valida Jabrayilova Ní April , , Ilé Ẹjọ́ Gíga Jù Lọ ti Orílẹ̀-Èdè Azerbaijan fara mọ́ ìdájọ́ tí ilé ẹjọ́ kékeré kan dá tẹ́lẹ̀ pé ó yẹ kí wọ́n sanwó ìtanràn fún Irina Zakharchenko àti Valida Jabrayilova lórí bí wọ́n ṣe fi wọ́n sẹ́wọ̀n oṣù mọ́kànlá láìtọ́.
Ṣáájú ìgbà yẹn, lóṣù February, ọdún , Ilé Ẹjọ́ Gíga Jù Lọ ti dá àwọn obìnrin náà láre pé wọn ò jẹ̀bi ẹ̀sùn ìwà ọ̀daràn tí wọ́n fi kàn wọ́n pé wọ́n ń pín ìwé ìsìn láìgbàṣẹ lọ́wọ́ Ìjọba.
Ilé Ẹjọ́ Gíga Jù Lọ wá fi ọ̀rọ̀ sísan owó ìtanràn tí wọ́n béèrè sílẹ̀ sọ́wọ́ ilé ẹjọ́ ìjọba.
Lẹ́yìn tí Ilé Ẹjọ́ ti dá Omidan Zakharchenko àti Omidan Jabrayilova, tí wọ́n jẹ́ Ẹlẹ́rìí Jèhófà, láre gbogbo ẹ̀sùn tí wọ́n fi kàn wọ́n, wọ́n ní kí ilé ẹjọ́ ìjọba bá àwọn béèrè owó ìtanràn nítorí ìwà ìkà tí wọ́n hù sí wọn.
Ní August , ilé ẹjọ́ agbègbè náà sọ pé ó yẹ kí wọ́n sanwó ìtanràn fún àwọn méjèèjì yìí, àmọ́ Ilé Iṣẹ́ Ìjọba Tó Ń Rí sí Ọ̀rọ̀ Owó pẹjọ́ kòtẹ́milọ́rùn torí ọ̀rọ̀ náà.
Ní November , ilé ẹjọ́ tó ń gbẹ́jọ́ kòtẹ́milọ́rùn fara mọ́ ìpinnu tí ilé ẹjọ́ agbègbè ṣe.
Àmọ́ Ilé Iṣẹ́ Ìjọba Tó Ń Rí sí Ọ̀rọ̀ Owó fárí gá, wọ́n sì gbé ọ̀rọ̀ náà, ó di Ilé Ẹjọ́ Gíga Jù Lọ ní February .
Ilé Ẹjọ́ Gíga Jù Lọ kọ ẹjọ́ kòtẹ́milọ́rùn tí Ilé Iṣẹ́ Ìjọba Tó Ń Rí sí Ọ̀rọ̀ Owó pè, ó sì fara mọ́ ìdájọ́ tó ti ṣe tẹ́lẹ̀, pé kí wọ́n sanwó ìtanràn fún àwọn obìnrin méjèèjì.
Yàtọ̀ sí pe kí wọ́n sanwó ìtanràn fáwọn obìnrin yìí, Ilé Ẹjọ́ Gíga Jù Lọ gbà pé àwọn aláṣẹ ti kọjá àyè wọn nínú ohun tí wọ́n ṣe sí Omidan Zakharchenko àti Omidan Jabrayilova, wọ́n sì ti fi ẹ̀tọ́ àwọn obìnrin tí ò mọwọ́mẹsẹ̀ yìí dù wọ́n.
Agbẹjọ́rò Kan Lórílẹ̀-èdè Rọ́ṣíà Gbé Ẹ̀sùn Dìde Kí Wọ́n Lè Kéde Pé Ìwé Àwọn Agbawèrèmẹ́sìn Ni Bíbélì Kí ìjọba orílẹ̀-èdè Rọ́ṣíà tún lè fòfin de òmìnira ẹ̀sìn, wọ́n ti gbé ẹ̀sùn kan dìde kí wọ́n lè kéde pé ìwé àwọn agbawèrèmẹ́sìn ni Ìwé Mímọ́ ní Ìtumọ̀ Ayé Tuntun.
March ,  ni wọ́n máa bẹ̀rẹ̀ ìgbẹ́jọ́.
Lọ́dún tó kọjá, àwọn agbófinró tó ń rí sí ohun tó ń wọlé tó ń jáde lórílẹ̀-èdè Rọ́ṣíà ṣe ohun tó ṣàjèjì, wọ́n ní wọn ò gbọ́dọ̀ kó àwọn ẹ̀dà Bíbélì yìí wọ orílẹ̀-èdè náà.
Ìgbésẹ̀ tuntun tí wọ́n gbé yìí ò bọ̀wọ̀ fún ìwé mímọ́ tó jẹ́ ti àwọn Kristẹni.
Òfin ìjọba orílẹ̀-èdè Rọ́ṣíà ò fọwọ́ sí i pé kí wọ́n pe Bíbélì ní ìwé àwọn agbawèrèmẹ́sìn.
Àmọ́, agbẹjọ́rò tó ń rí sí ọ̀rọ̀ ìkẹ́rù ní Leningrad-Finlyandskiy ń fi ohun tí ẹnì kan tí kò mọ̀ nípa èdè sọ ṣe àwíjàre.
Tí ilé ẹjọ́ bá dá agbẹjọ́rò yìí láre, wọ́n lè fòfin de pípín Bíbélì Ìtumọ̀ Ayé Tuntun lórílẹ̀-èdè Rọ́ṣíà.
Ilé Ẹjọ́ Lórílẹ̀-èdè Azerbaijan Ní Kí Wọ́n Sanwó Gbà-máà-bínú fún Irina Zakharchenko àti Valida Jabrayilova Ní August , , ilé ẹjọ́ kan nílùú Baku, lórílẹ̀-èdè Azerbaijan fọwọ́ sí i pé kí wọ́n sanwó gbà-máà-bínú fún Irina Zakharchenko àti Valida Jabrayilova, tí wọ́n jẹ́ Ẹlẹ́rìí Jèhófà, torí pé àwọn aláṣẹ fi wọ́n sẹ́wọ̀n oṣù mọ́kànlá [] láìtọ́.
Bó tiẹ̀ jẹ́ pé owó tí wọ́n san fún wọn ò tó nǹkan kan lẹ́gbẹ̀ẹ́ ìyà tí wọ́n jẹ lẹ́wọ̀n, ìpinnu tí ilé ẹjọ́ yẹn ṣe fi hàn pé ṣe làwọn aláṣẹ dá wọn lẹ́bi láìnídìí, wọ́n fìyà jẹ wọ́n, wọ́n kó ẹ̀dùn ọkàn bá wọn, wọ́n sì ba àwọn obìnrin yìí lórúkọ jẹ́.
Bí Ilé Ẹjọ́ Gíga Jù Lọ Ṣe Dá Wọn Láre Mú Kí Wọ́n Béèrè fún Owó Gbà-Máà-Bínú Ní February , , Ilé Ẹjọ́ Gíga Jù Lọ ní Azerbaijan dá Arábìnrin Zakharchenko àti Arábìnrin Jabrayilova láre ẹ̀sùn ọ̀daràn tí wọ́n fi kàn wọ́n pé wọ́n ń pín ìwé ẹ̀sìn kiri láìgba àṣẹ lọ́wọ́ ìjọba.
Ilé Ẹjọ́ rí i pé ìjọba ti fọwọ́ sí i pé wọ́n lè kó ìwé tí àwọn obìnrin yìí ń pín, ìyẹn ìwé Kọ́ Ọmọ Rẹ, wọ̀lú, ọ̀rọ̀ inú ìwé náà ò sì ṣèpalára fáwọn aráàlú.
Yàtọ̀ síyẹn, Ilé Ẹjọ́ rí i pé àwọn obìnrin yẹn lẹ́tọ̀ọ́ lábẹ́ òfin láti sọ ohun tí wọ́n gbà gbọ́ fáwọn míì.
Ohun tí Ilé Ẹjọ́ Gíga Jù Lọ gbé ìpinnu tí wọ́n ṣe kà ni ohun tí Òfin Orílẹ̀-èdè Azerbaijan ti sọ pé àwọn ò ní fi ẹ̀tọ́ ọmọnìyàn du aráàlú àtàwọn ìwé tí ìjọba ilẹ̀ náà ti tọwọ́ bọ̀ lọ́dọ̀ ìjọba àpapọ̀ lágbàáyé.
Ilé Ẹjọ́ Gíga Jù Lọ sọ pé kí ilé ẹjọ́ tó ń bójú tó ọ̀rọ̀ àdúgbò bójú tó ọ̀rọ̀ owó gbà-máà-bínú ọ̀hún.
Ni Arábìnrin Zakharchenko àti Arábìnrin Jabrayilova bá gbé ọ̀rọ̀ náà lọ sí ilé ẹjọ́ Baku City Nasimi District Court, wọ́n ní kí ilé ẹjọ́ bá àwọn gba owó gbà-máà-bínú lọ́wọ́ Ilé Iṣẹ́ Ìjọba Tó Ń Rí sí Ọ̀rọ̀ Ìnáwó torí pé àwọn Ẹ̀ṣọ́ Aláàbò Ìlú (àti aṣíwájú wọn, ìyẹn Ilé Iṣẹ́ Ìjọba Tó Ń Rí sí Ọ̀rọ̀ Ààbò) fìyà jẹ àwọn gan-an.
Àwọn obìnrin méjèèjì ló wà nílé ẹjọ́ lọ́jọ́ yẹn, bó tiẹ̀ jẹ́ pé ara Arábìnrin Zakharchenko ò yá.
Shahin Abdullayev, adájọ́ tó gbọ́ ẹjọ́ náà, gbà wọ́n láyè kí wọ́n ṣàlàyé ohun tójú wọn rí ní ṣókí.
Ilé Ẹjọ́ Gbà Pé Àwọn Aláṣẹ Fìyà Jẹ Àwọn Obìnrin Yìí Láìtọ́ Ìpinnu tí ilé ẹjọ́ yẹn ṣe jẹ́ kó túbọ̀ ṣe kedere pé ìjọba orílẹ̀-èdè Azerbaijan ti tọwọ́ bọ̀wé pé àwọn ò ní fi ẹ̀tọ́ táwọn aráàlú ní lábẹ́ òfin dù wọ́n, wọ́n sì ṣe ohun táwọn obìnrin Ẹlẹ́rìí Jèhófà náà fẹ́ fún wọn déwọ̀n àyè kan.
Ilé ẹjọ́ ni kí wọ́n fún Arábìnrin Zakharchenko, tí ọ̀rọ̀ tó ṣẹlẹ̀ ṣàkóbá fún ìlera rẹ̀ gan-an ní ẹgbẹ̀rún márùn-ún ó lé ọgọ́rùn-ún méje àti mẹ́tàdínlógójì owó dọ́là ti ilẹ̀ Amẹ́ríkà ($, U.S.), wọ́n sì fún Arábìnrin Jabrayilova tí ọjọ́ orí ẹ̀ ò tó ti ẹni àkọ́kọ́ ní ẹgbẹ̀rún mẹ́rin ó lé ọgọ́rùn-ún mẹ́jọ àti méjìdínlọ́gbòn owó dọ́là ti ilẹ̀ Amẹ́ríkà ($, U.S.).
Ohun tí ilé ẹjọ́ sọ rèé: “Ilé Ẹjọ́ gbà pé wọ́n fìyà jẹ àwọn olùpẹ̀jọ́ yìí láìtọ́, wọ́n tún fẹ̀sùn ọ̀daràn kàn wọ́n láìsí ẹ̀rí tó lẹ́sẹ̀ ńlẹ̀, èyí sì ti ṣàkóbá fún àwọn olùpẹ̀jọ́ yìí." Ni Ilé Iṣẹ́ Ìjọba Tó Ń Rí sí Ọ̀rọ̀ Ìnáwó bá pe ẹjọ́ kòtẹ́milọ́rùn lórí bí ilé ẹjọ́ ṣe ní kí wọ́n sanwó fáwọn obìnrin Ẹlẹ́rìí Jèhófà méjì yìí.
Àmọ́ ní November , , Ilẹ́ Ẹjọ́ Kòtẹ́milọ́rùn nílùú Baku fagi lé ẹjọ́ tí wọ́n pè, wọ́n ní àwọn fara mọ́ ìpinnu tí ilé ẹjọ́ àkọ́kọ́ ṣe.
“Ohun tí ìjọba Orílẹ̀-èdè Azerbaijan Republic àti Òfin ilẹ̀ yìí sọ ni pé ohun tó gbawájú lọ́kàn àwọn ni báwọn ò ṣe ní máa fi ẹ̀tọ́ ọmọnìyàn àti òmìnira tó tọ́ sí àwọn aráàlú dù wọ́n, pé àwọn á máa rí i pé àwọn ilé ẹjọ́ gbèjà àwọn aráàlú tó bá dọ̀rọ̀ ẹ̀tọ́ ọmọnìyàn àti òmìnira, àti pé bó ṣe wà nínú Àpilẹ̀kọ  nínú ìwé àdéhùn Convention àti òfin Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù, àwọn á máa dá ẹ̀tọ́ ọmọnìyàn tàbí òmìnira tí wọ́n bá fi du ẹnikẹ́ni pa dà fún un lọ́nà tó tọ́, tó sì yẹ."—Ìpinnu tí ilé ẹjọ́ Baku City Nasimi District Court ṣe ní August , .
Ṣé Ìpinnu Tí Ilé Ẹjọ́ Ṣe Yìí Máa Nípa Rere?
Àwọn Ẹlẹ́rìí Jèhófà lórílẹ̀-èdè Azerbaijan ò yéé jọ́sìn Ọlọ́run bó tiẹ̀ jẹ́ pé àwọn aláṣẹ ń fi òmìnira ẹ̀sìn tí wọ́n lẹ́tọ̀ọ́ sí lábẹ́ òfin dù wọ́n gan-an, wọ́n sì ń fi ẹ̀mí wọn sínú ewu.
Àwọn èèyàn ò yéé halẹ̀ mọ́ wọn, àwọn aláṣẹ ń bu owó ìtanràn lé wọ́n, wọ́n sì ń fìyà jẹ wọ́n tí wọ́n bá rí wọn níbi tí wọ́n kóra jọ sí láti jọ́sìn tàbí níbi tí wọ́n ti ń ṣe ẹ̀sìn wọn ní ìrọwọ́rọsẹ̀.
Ìjọba ò tíì ṣètò iṣẹ́ àṣesìnlú gẹ́gẹ́ bí àfidípò fáwọn tí ẹ̀rí ọkàn ò jẹ́ kí wọ́n ṣiṣẹ́ ológun.
Bákan náà, àwọn aláṣẹ ò gbà káwọn Ẹlẹ́rìí Jèhófà tó wà láwọn ibòmíì yàtọ̀ sílùú Baku forúkọ ẹ̀sìn wọn sílẹ̀ lábẹ́ òfin.
Ẹjọ́ méjìdínlógún [] ọ̀tọ̀ọ̀tọ̀ lórí ọ̀rọ̀ yìí ló ṣì wà ní Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù, ìgbà mọ́kànlá [] sì ni wọ́n ti kọ̀wé sí Ìgbìmọ̀ Tó Ń Rí sí Ẹ̀tọ́ Ọmọnìyàn lábẹ́ ìdarí Ìparapọ̀ Àwọn Orílẹ̀-èdè láti fẹjọ́ ìjoba sùn lórí bí wọ́n ṣe ń fìyà jẹ àwọn Ẹlẹ́rìí Jèhófà ní Azerbaijan lọ́nà àìtọ́.
Kárí ayé làwọn Ẹlẹ́rìí Jèhófà ti ń retí pé káwọn ìpinnu tí àwọn ilé ẹjọ́ ń ṣe lẹ́nu àìpẹ́ yìí sún àwọn aláṣẹ láti jáwọ́ nínú bí wọ́n ṣe ń fi ẹ̀tọ́ àwọn Ẹlẹ́rìí bíi tiwọn tó wà ní Azerbaijan dù wọ́n.
Wọ́n Ti Bẹ̀rẹ̀ Sí Í Ṣe Àwọn Ẹlẹ́rìí Jèhófà Ṣúkaṣùka Lórílẹ̀-Èdè Rọ́ṣíà Káàkiri orílẹ̀-èdè Rọ́ṣíà, ó ti tó ìlú méje báyìí, ó kéré tán tí wọ́n ti ń fipá já wọlé àwọn Ẹlẹ́rìí Jèhófà.
Ó jọ pé ṣe ni wọ́n dìídì ṣètò àwọn ọlọ́pàá kan tó dá yàtọ̀ (OMON), tí wọ́n máa ń da nǹkan bojú tí wọ́n sì máa ń gbé ìbọn arọ̀jò ọta bí wọ́n ṣe ń já wọlé àwọn Ẹlẹ́rìí, tí wọ́n á na ìbọn sí wọn, tí wọ́n á sì dá tọmọdé tàgbà jókòó láti máa da ìbéèrè bò wọ́n.
Arkadya Akopyan, àti ìyàwó rẹ̀, Sonya, àtàwọn ọmọ-ọmọ wọn obìnrin méjì Lọ́dún tó kọjá, ó kéré tán, àwọn aláṣẹ ti fi ẹ̀sùn ìwà ọ̀daràn mẹ́wàá kan àwọn Ẹlẹ́rìí, wọ́n sì ju àwọn márùn-ún sẹ́wọ̀n, títí kan Dennis Christensen, tó ti wà látìmọ́lé láti May ,  láìtíì gbọ́ ẹjọ́ rẹ̀.
Lọ́wọ́lọ́wọ́ báyìí, wọ́n ń ṣẹjọ́ Arkadya Akopyan, Ẹlẹ́rìí míì tó jẹ́ ẹni ọdún mọ́kàndínláàádọ́rin () ní Republic of Kabardino-Balkaria.
Ó sì ṣeé ṣe kí wọ́n ju gbogbo wọn sí ẹ̀wọ̀n ọdún méjì sí mẹ́wàá torí pé wọ́n pé jọ láti jọ́sìn.
Ní April , , Ilé Ẹjọ́ Gíga Jù Lọ ti Orílẹ̀-Èdè Rọ́ṣíà fi òfin de Ẹ̀ka Ọ́fíìsì Tó Ń Bójú Tó Iṣẹ́ Àwa Ẹlẹ́rìí Jèhófà ní orílẹ̀-èdè Rọ́ṣíà àti gbogbo àjọ márùn-dín-nírínwó () tí àwa Ẹlẹ́rìí fòfin gbé kalẹ̀ níbẹ̀.
Nígbà tí ìgbẹ́jọ́ ń lọ lọ́wọ́ ní Ilé Ẹjọ́ Gíga Jù Lọ, ìjọba orílẹ̀-èdè Rọ́ṣíà sọ pé bó tiẹ̀ jẹ́ pé òun fi òpin sí àwọn àjọ táwọn Ẹlẹ́rìí Jèhófà fi òfin gbé kalẹ̀, Ẹlẹ́rìí kọ̀ọ̀kan ṣì lè máa ṣe ìsìn rẹ̀ nìṣó.
Àmọ́, ohun tí ìjọba ń ṣe yàtọ̀ sí ohun tó sọ.
Ní báyìí táwọn aláṣẹ orílẹ̀-èdè Rọ́ṣíà ti fòpin sí àwọn àjọ táwọn Ẹlẹ́rìí Jèhófà ń lò lábẹ́ òfin, tí wọ́n sì ti ń gba àwọn dúkìá tó jẹ́ tàwọn Ẹlẹ́rìí Jèhófà, wọ́n tún ti dájú sọ àwọn èèyàn yìí àti ìjọsìn wọn.
Wọ́n ti wá kà á sí ìwà ọ̀daràn báyìí tí àwọn Ẹlẹ́rìí tó lé ní ẹgbẹ̀rún márùn-dín-lọ́gọ́sàn-án (,) lórílẹ̀-èdè Rọ́ṣíà bá ń ṣe ẹ̀sìn wọn.
Àwọn Ẹlẹ́rìí tí wọ́n tì mọ́lé láìtíì gbọ́ ẹjọ́ wọn: Dennis Christensen, ẹni ọdún  ní ìlú Oryol, ti wà látìmọ́lé láti May , , wọ́n sì pàṣẹ pé kó wà níbẹ̀ títí di August , .
Valentin Osadchuk, ẹni ọdún  ní ìlú Vladivostok, ti wà látìmọ́lé láti April , , wọ́n sì pàṣẹ pé kó wà níbẹ̀ títí di June , .
Viktor Trofimov, ẹni ọdún  ní ìlú Polyarny ti wà látìmọ́lé láti April , , wọ́n sì pàṣẹ pé kó wà níbẹ̀ títí di June , .
Roman Markin, ẹni ọdún  ní ìlú Polyarny, ti wà látìmọ́lé láti April , , wọ́n sì pàṣẹ pé kó wà níbẹ̀ títí di June , .
Anatoliy Vilitkevich, ẹni ọdún  ní ìlú Ufa, ti wà látìmọ́lé láti April ,  wọ́n sì pàṣẹ pé kó wà níbẹ̀ títí di June , .
Àwọn ibi tí wọ́n ti ṣèwádìí ìwà ọ̀daràn mẹ́wàá náà rèé: Belgorod, Shuya, Prohladniy, Mayskiy, Kemerovo, Polyarny, Oryol, Ufa àti Vladivostok.
Wọ́n Já Wọlé Àwọn Ẹlẹ́rìí, Wọ́n Da Ìbéèrè Bò Wọ́n, Wọ́n Tì Wọ́n Mọ́lé Láti oṣù January ọdún  ni àwọn agbófinró ti dájú sọ àwọn Ẹlẹ́rìí Jèhófà, ọ̀rọ̀ náà sì ti wá ń di lemọ́lemọ́.
April , , Shuya, Agbègbè Ivanovo: Àwọn agbófinró yẹ ilé àwọn Ẹlẹ́rìí mẹ́rin wò.
Àwọn agbófinró náà mú Dmitriy Mikhailov lọ sí àgọ́ ọlọ́pàá, wọ́n tì í mọ́lé, wọ́n sì fi í sílẹ̀ lẹ́yìn náà.
Àwọn aláṣẹ bẹ̀rẹ̀ ìwádìí ìwà ọ̀daràn lórí rẹ̀ wọ́n sì sọ pé ó ti tàpá sí Abala kejìlélọ́gọ́rin-lé-nígba (), ìsọ̀rí kejì, apá kejì nínú Òfin Ìwà Ọ̀daràn torí pé ó ‘ń lọ́wọ́ sí iṣẹ́ àjọ àwọn agbawèrèmẹ́sìn.’ Wọ́n ní kò gbọ́dọ̀ jáde nínú ìlú Shuya títí dìgbà tí wọ́n bá tó sọ pé ó lè ṣe bẹ́ẹ̀.
April , , Vladivostok: Àwọn ọlọ́pàá àtàwọn Ẹ̀ṣọ́ Aláàbò (FSB) já wọnú ilé elérò-púpọ̀ kan, wọ́n sì mú Valentin Osadchuk àtàwọn obìnrin àgbàlagbà mẹ́ta lọ sí àgọ́ ọlọ́pàá láti lọ wádìí ọ̀rọ̀ lẹ́nu wọn.
Àwọn aláṣẹ sọ pé Ọ̀gbẹ́ni Osadchuk ti tàpá sí Abala kejìlélọ́gọ́rin-lé-nígba (), ìsọ̀rí kejì, apá kejì nínú Òfin Ìwà Ọ̀daràn, ìyà rẹ̀ ni ẹ̀wọ̀n ọdún méjì sí mẹ́rin, wọ́n sì tì í mọ́lé láìtíì gbọ́ ẹjọ́ rẹ̀.
Ní April , Ilé Ẹjọ́ Agbègbè Frunzenskiy pàṣẹ pé kí Ọ̀gbẹ́ni Osadchuk wà látìmọ́lé títí di June , , kí ìgbẹ́jọ́ tó wáyé.
Ó ṣì wà látìmọ́lé ní Ọgbà Ẹ̀wọ̀n Ìwádìí Àkọ́kọ́ ní Vladivostok.
April , , Polyarny, Agbègbè Murmansk: Ní ọwọ́ ìrọ̀lẹ́, àwọn ọlọ́pàá àtàwọn ọlọ́pàá míì tó dá yàtọ̀ (OMON) tí wọ́n dá nǹkan bojú tí wọ́n sì gbé ìbọn arọ̀jò ọta jálẹ̀kùn wọnú ilé Roman Markin.
Wọ́n na ìbọn sí i pé kó dojú bolẹ̀.
Nígbà tí ọmọbìnrin rẹ̀ tí kò tíì pé ogún ọdún rí àwọn ọlọ́pàá tó dira ogun náà, kíá ló dùbúlẹ̀ tó sì ká ọwọ́ rẹ̀ méjèèjì lé orí.
Àwọn ọlọ́pàá yẹ gbogbo àyíká ilé náà wò, lẹ́yìn náà wọ́n mú Ọgbẹ́ni Markin lọ sí àgọ́ ọlọ́pàá, wọ́n sì tì í mọ́lé títí á fi fojú ba ilé ẹjọ́.
Ní ìrọ̀lẹ́ ọjọ́ yẹn náà, àwọn ọlọ́pàá yẹ ilé àwọn Ẹlẹ́rìí mẹ́rìnlá () míì wò ní agbègbè yẹn, wọ́n sì gba fóònù alágbèéká, tablet àtàwọn ohun nǹkan wọn míì.
Lẹ́yìn náà, àwọn ọlọ́pàá mú àwọn Ẹlẹ́rìí náà lọ sí àgọ́ ọlọ́pàá láti lọ wádìí ọ̀rọ̀ lẹ́nu wọn.
Àwọn aláṣẹ agbègbè náà fi ẹ̀sùn ìwà ọ̀daràn kan Ọ̀gbẹ́ni Markin àti Ẹlẹ́rìí míì ládùúgbò ibẹ̀, ìyẹn Viktor Trofimov.
Wọ́n sọ pé àwọn méjèèjì tàpá sí Abala kejìlélọ́gọ́rin-lé-nígba (), ìsọ̀rí kejì, apá kìíní nínú Òfin Ìwà Ọ̀daràn torí pé wọ́n ‘ń bá àjọ agbawèrèmẹ́sìn kan ṣètò iṣẹ́ rẹ̀.’ Bí ilé ẹjọ́ bá sọ pé wọ́n jẹ̀bi, wọ́n lè ran wọn lẹ́wọ̀n ọdún mẹ́fà sí mẹ́wàá.
Àwọn méjèèjì wà látìmọ́lé báyìí ní Ọgbà Ẹ̀wọ̀n Àkọ́kọ́ ní Agbègbè Murmansk títí wọ́n a fi gbọ́ ẹjọ́ wọn.
April , , Zaton Agbègbè Ufa: Láàárín aago mẹ́fà ààbọ̀ sí aago méje àárọ̀, àwọn tó ń ṣèwádìí àtàwọn ọlọ́pàá kan tó dá yàtọ̀ (OMON) já wọlé àwọn Ẹlẹ́rìí mélòó kan wọ́n sì yẹ ilé wọn wò.
Bí èyí ṣe ń lọ lọ́wọ́ ni àwọn ọlọ́pàá náà ń da ìbéèrè bo àwọn Ẹlẹ́rìí náà.
Níbì kan, ọlọ́pàá sọ fún ọ̀kan lára àwọn Ẹlẹ́rìí náà pé: “A máa fi ẹ́ sílẹ̀ gbàrà tó o bá ti sọ pé o kì í ṣe Ẹlẹ́rìí Jèhófà mọ́." Níbòmíì, ọlọ́pàá kan sọ fún Ẹlẹ́rìí kan pé: “Gbogbo yín pátá la máa yanjú kúrò láyé." Wọ́n kó gbogbo àwọn Ẹlẹ́rìí náà lọ sí àgọ́ ọlọ́pàá kí wọ́n lè tẹ̀ka, kí wọ́n sì túbọ̀ wádìí ọ̀rọ̀ lẹ́nu wọn.
Nígbà táwọn ọlọ́pàá já wọlé Ọ̀gbẹ́ni Khafizov àtìyàwó rẹ̀, wọ́n na ìbọn sí tọkọtaya náà wọ́n sì bẹ̀rẹ̀ sí í yẹ gbogbo àyíká ilé wọn wò.
Lẹ́yìn tí wọ́n yẹ ilé wọn wò tán, ọlọ́pàá kan he ìyàwó Khafizova lápá, ó tì í wọnú ọkọ̀ ọlọ́pàá, ó sì mú un lọ sí àgọ́ láti lọ wádìí ọ̀rọ̀ lẹ́nu rẹ̀.
Ọ̀gbẹ́ni Khafizov kì í ṣe Ẹlẹ́rìí Jèhófà.
Anatoliy àti Alyona Vilitkevich, kí wọ́n tó mú un Àwọn ọlọ́pàá já wọlé Anatoliy Vilitkevich wọ́n sì mú un.
Wọ́n sọ fún ìyàwó rẹ̀ “ó máa pẹ́" kó tó tún lè rí ọkọ rẹ̀.
Àwọn aláṣẹ sọ pé ó ti rú Abala kejìlélọ́gọ́rin-lé-nígba (), ìsọ̀rí kejì, apá kìíní nínú Òfin Ọ̀daràn torí pé ó ‘ń bá àjọ agbawèrèmẹ́sìn ṣètò iṣẹ́ wọn,’ á sì wà látìmọ́lé títí di June ,  kí ìgbẹ́jọ́ tó wáyé.
Bí ilé ẹjọ́ bá dá a lẹ́bi, ó lè ṣẹ̀wọ̀n ọdún mẹ́wàá.
March , Oryol: Yàtọ̀ sí ẹjọ́ ìwà ọ̀daràn tí wọ́n ń bá Dennis Christensen ṣe lọ́wọ́, lẹ́yìn táwọn aláṣẹ ti yẹ àwọn ilé méje kan wò ní Oryol ní May ọdún , wọ́n bẹ̀rẹ̀ ìwádìí lórí ẹ̀sùn ọ̀daràn tí wọ́n fi kan Ẹlẹ́rìí míì, ìyẹn Sergey Skrynnikov.
Wọn ò tíì sọ pé Ọ̀gbẹ́ni Skrynnikov jẹ̀bi.
Àmọ́ wọ́n ní ó tàpá sí Abala kejìlélọ́gọ́rin-lé-nígba (), ìsọ̀rí kejì, apá kejì nínú Òfin Ìwà Ọ̀daràn torí pé ó ‘ń lọ́wọ́ sí iṣẹ́ àjọ agbawèrèmẹ́sìn.’ Tí ilé ẹjọ́ bá sọ pé ó jẹ̀bi, ó máa lò tó ọdún méjì sí mẹ́rin lẹ́wọ̀n.
February , , Belgorod: Àwọn ọlọ́pàá rẹpẹtẹ já wọlé ó kéré tán, àwọn Ẹlẹ́rìí mẹ́wàá.
Àwọn ọlọ́pàá yìí ti àwọn tó ń gbé nínú àwọn ilé náà lulẹ̀ tàbí ki wọ́n fún wọn mọ́ ara ògiri.
Wọ́n yẹ ilé wọn wò, wọ́n sì kó àwọn ẹ̀rọ abánáṣiṣẹ́ wọn pẹ̀lú ìwé ìrìnnà, fọ́tò àti owó.
Lẹ́yìn náà, wọ́n kó gbogbo àwọn Ẹlẹ́rìí náà lọ sí àgọ́ ọlọ́pàá, wọ́n da ìbéèrè bò wọ́n, wọ́n sì fi wọ́n sílẹ̀, àfi Anatoly Shalyapin àti Sergei Voikov.
Àwọn ọlọ́pàá ti àwọn ọkùnrin méjèèjì náà mọ́lé fún ọjọ́ méjì gbáko kí wọ́n tó fi wọ́n sílẹ̀.
Wọ́n sì sọ pé àwọn méjèèjì ò gbọ́dọ̀ kúrò ní Belgorod lọ sí ibikíbi.
January , , Kemerovo: Àwọn ọlọ́pàá já wọ ilé méjìlá wọ́n sì kó gbogbo ẹ̀rọ abánáṣiṣẹ́, ìwé ìsìn àti ọ̀pọ̀ ìwé míì tó wà níbẹ̀.
Kí wọ́n tó já wọnú àwọn ilé náà, ọkùnrin kan tó ṣe bíi pé Ẹlẹ́rìí Jèhófà lòun ti lọ sí ìpàdé àwọn Ẹlẹ́rìí, ó ti dọ́gbọ́n gba ohùn wọn sílẹ̀, ó sì fi lé àwọn ọlọ́pàá lọ́wọ́.
Ohun táwọn ọlọ́pàá gbọ́ nínú ohùn tó gbà sílẹ̀ náà ni wọ́n gùn lé tí wọ́n fi bẹ̀rẹ̀ ìwádìí ìwà ọ̀daràn.
Ìdájọ́ Ilé Ẹjọ́ Gíga Jù Lọ Lè Pín Àwọn Ìdílé Níyà Tá a bá yọwọ́ àṣejù táwọn ọlọ́pàá àtàwọn Ẹ̀ṣọ́ Aláàbò (FSB) ṣe yìí, àwọn aláṣẹ orílẹ̀-èdè Rọ́ṣíà ti pa á láṣẹ pé Ìjọba lè lọ kó ọmọ àwọn Ẹlẹ́rìí Jèhófà kí wọ́n lè ‘tún wọn kọ́ láti mọ̀wà hù láwùjọ.’ Ní November , , Àpérò Ilé Ẹjọ́ Gíga Jù Lọ ti Orílẹ̀-Èdè Rọ́ṣíà sọ ọ́ dòfin, nínú Ìpinnu Kẹrìnlélógójì (), pé ilé ẹjọ́ lè “fi ẹ̀tọ́ táwọn òbí ní dù wọ́n" bí wọ́n bá kọ́ àwọn ọmọ wọn ní ẹ̀sìn tí ìjọba bá ti kà léèwọ̀ pé ó jẹ́ “agbawèrèmẹ́sìn." Ní November , , Ilé Iṣẹ́ Ìjọba Tó Ń Bójú Tó Ètò Ẹ̀kọ́ àti Ìmọ̀ Ìjìnlẹ̀ gbé “àbá" kan jáde jákèjádò orílẹ̀-èdè náà tó ti sọ pé kí wọ́n ṣe “àtúnkọ́" fáwọn ọmọ tó bá ti wà nínú “ìlànà gbígba wèrè mẹ́sìn." Ọmọ àwọn tó bá jẹ́ ara ẹgbẹ́ ISIS àti àwọn Ẹlẹ́rìí Jèhófà ni àwùjọ àwọn ọmọdé méjì tí wọ́n ní ọ̀rọ̀ yìí kàn.
Wọ́n sọ pé “ẹgbẹẹgbẹ̀rún ọmọdé àtàwọn ọ̀dọ́" ló jẹ́ ọmọ àwọn Ẹlẹ́rìí Jèhófà.
Àmọ́ wọn ò tíì gba ọmọ Ẹlẹ́rìí kankan títí di báyìí.
Ibo Ni Gbogbo Wàhálà Yìí Máa Já Sí?
Kò tíì sí orílẹ̀-èdè míì lára Àjọ Ilẹ̀ Yúróòpù tó tíì gbé irú ìjà tó le tó báyìí ko àwọn ẹlẹ́sìn tí kò fi bẹ́ẹ̀ pọ̀ tí wọ́n ń sin Ọlọ́run láì dí ẹnikẹ́ni lọ́wọ́.
Àwọn Ẹlẹ́rìí Jèhófà lórílẹ̀-èdè Rọ́ṣíà ò lè pé jọ láti ìjọsìn ní gbangba tàbí kí wọn jọ ka Bíbélì, kí wọ́n sì jọ kẹ́kọ̀ọ́ rẹ̀.
Káwọn ọlọ́pàá má bàa mú wọn kí wọ́n sì bá wọn ṣẹjọ́ ìwà ọ̀daràn, àfi kí wọ́n máa sin Ọlọ́run ní bòókẹ́lẹ́, bó ṣe di dandan pé kí wọ́n ṣe nígbà ìjọba Soviet Union àtijọ́.
Gbogbo àwọn Ẹlẹ́rìí Jèhófà kárí ayé ní ọ̀rọ̀ àwọn ará wọn lórílẹ̀-èdè Rọ́ṣíà jẹ lógún gan-an, wọ́n sì ń wo bí wàhálà tó lọ́wọ́ ìjọba nínú yìí ṣe máa bà wọ́n lọ́kàn jẹ́ tó, bó ṣe máa nípa lórí ìjọsìn wọn àti bó ṣe máa rí lára wọn.
Philip Brumley, tó jẹ́ Agbẹjọ́rò tó sábà máa ń ṣojú fún àwọn Ẹlẹ́rìí Jèhófà, sọ pé: “Ó yẹ kí ìjọba orílẹ̀-èdè Rọ́ṣíà fòpin sí ìyà tó fi ń jẹ àwọn èèyàn yìí, kó sì ṣe ojúṣe táráyé ń retí pé kó ṣe, ìyẹn ni pé kó má fi ẹ̀tọ́ ọmọnìyàn àti òmìnira ìsìn dù wọ́n.
Ní báyìí táwọn aláṣẹ ti fò fẹ̀rẹ̀ látorí gbígbéjà ko àjọ táwọn Ẹlẹ́rìí ń lò lábẹ́ òfin bọ́ sórí jíjù wọ́n sẹ́wọ̀n, kí ló tún kù táwọn Ẹlẹ́rìí Jèhófà á máa retí lórílẹ̀-èdè Rọ́ṣíà?
Ìgbìmọ̀ Tó Ń Rí sí Ẹ̀tọ́ Ọmọnìyàn Lábẹ́ Ìdarí Ìparapọ̀ Àwọn Orílẹ̀-Èdè Rọ Ìjọba Orílẹ̀-èdè South Korea Pé Kí Wọ́n Fọwọ́ sí Ẹ̀tọ́ Láti Kọ Ohun tí Ẹ̀rí Ọkàn Ẹni Kò Gbà Láyè Lẹ́yìn tí Ìgbìmọ̀ Tó Ń Rí sí Ẹ̀tọ́ Ọmọnìyàn lábẹ́ ìdarí Ìparapọ̀ Àwọn Orílẹ̀-Èdè fara balẹ̀ ṣàyẹ̀wò ọwọ́ tí orílẹ̀-èdè South Korea fi ń mú ẹ̀tọ́ ọmọnìyàn látẹ̀yìnwá, ìgbìmọ̀ náà sọ ibi tí wọ́n parí èrò sí ní November , .
Ìgbìmọ̀ náà rí i pé ìjọba orílẹ̀-èdè South Korea ti sapá láti rí i pé wọn ò fi ẹ̀tọ́ ọmọnìyàn du àwọn aráàlú, àmọ́ wọ́n kíyè sí i pé ìjọba ò tíì ṣe ohun tí Ìgbìmọ̀ náà ní kí wọ́n ṣe nípa àwọn tí ẹ̀rí ọkàn ò gbà láyè láti ṣiṣẹ́ ológun.
Ẹ̀tọ́ Láti Ṣe Ohun tí Ẹ̀rí Ọkàn Ẹni Bá Fẹ́ àti Ẹ̀sìn Tó Wuni Kárí ayé ni òfin ti fọwọ́ sí i pé kálukú ní ẹ̀tọ́ láti kọ iṣẹ́ ológun tí ẹ̀rí ọkàn rẹ̀ ò bá fàyè gbà á.
Àmọ́ ìjọba orílẹ̀-èdè South Korea ṣì ń fìyà jẹ àwọn tí ẹ̀rí ọkàn ò gbà láyè láti ṣiṣẹ́ ológun.
Látọdún , ilé ẹjọ́ ti rán àwọn Ẹlẹ́rìí Jèhófà tó lé ní ẹgbẹ̀rún méjìdínlógún (,) lọ sẹ́wọ̀n, tá a bá sì ṣí ọdún tí gbogbo wọn ti lò lẹ́wọ̀n pọ̀, ó fẹ́rẹ̀ẹ́ tó  ẹgbẹ̀rún mẹ́rìndínlógójì (,) ọdún.
Ìgbìmọ̀ Tó Ń Rí sí Ẹ̀tọ́ Ọmọnìyàn lábẹ́ ìdarí Ìparapọ̀ Àwọn Orílẹ̀-Èdè rọ ìjọba pé: Kí wọ́n tú gbogbo àwọn tí wọ́n fi sẹ́wọ̀n torí ẹ̀rí ọkàn wọn ò gbà wọ́n láyè láti ṣiṣẹ́ ológun sílẹ̀ ní kíákíá.
Kí wọ́n pa ẹ̀sùn ọ̀daràn tí wọ́n fi kan àwọn wọ̀nyí rẹ́, kí wọ́n sanwó gbà-máà-bínú fún wọn, kí wọ́n sì rí i pé ìsọfúnni ara ẹni tí wọ́n ti ní nípa àwọn èèyàn yìí ò di èyí tí tajá tẹran mọ̀ nípa rẹ̀.
Kí wọ́n má fìyà jẹ àwọn tí ẹ̀rí ọkàn ò gbà láyè láti ṣiṣẹ́ ológun, kí wọ́n sì fún wọn láǹfààní láti ṣe iṣẹ́ àṣesìnlú dípò iṣẹ́ ológun.
Ó Yẹ Kí Ìjọba Tẹ̀ Lé Àdéhùn Tó Fọwọ́ Sí Láti ọdún , Ìgbìmọ̀ Tó Ń Rí sí Ẹ̀tọ́ Ọmọnìyàn lábẹ́ ìdarí Ìparapọ̀ Àwọn Orílẹ̀-Èdè ṣe Ìpinnu márùn-ún tó dá ìjọba orílẹ̀-èdè South Korea lẹ́bi torí pé wọ́n ń fi ẹ̀tọ́ àwọn tí ẹ̀rí ọkàn wọn ò gbà wọ́n láyè láti ṣe ohun kan dù wọ́n, wọ́n sì ń fìyà jẹ àwọn tó gùn lé ẹ̀tọ́ wọn. * Ìgbìmọ̀ náà tún rọ ìjọba lẹ́nu àìpẹ́ yìí láti “gbé ìgbésẹ̀, kí wọ́n ṣètò tó yẹ kí wọ́n lè ṣiṣẹ́ lórí àwọn Ìpinnu tí Ìgbìmọ̀ náà ṣe," kí wọ́n sì ṣe gbogbo ohun tí Ìgbìmọ̀ náà ní kí wọ́n ṣe.
Lẹ́yìn ohun tí Ìgbìmọ̀ náà sọ, Seong-ho Lee tó jẹ́ alága Àjọ Tó Ń Rí sí Ọ̀ràn Ẹ̀tọ́ Ọmọnìyàn Lórílẹ̀-èdè Korea, gbà pé òótọ́ lohun tí Ìgbìmọ̀ náà sọ pé àwọn fi ẹ̀tọ́ ọmọnìyàn du àwọn aráàlú.
Nígbà tí Ọ̀gbẹ́ni Lee ń rọ ìjọba pé kí wọ́n gbé ìgbésẹ̀ lórí ohun tí Ìgbìmọ̀ náà ní kí wọ́n ṣe, ó sọ pé: “Ó yẹ kí ìjọba ṣe ohun tí wọ́n fọwọ́ sí nínú àdéhùn ICCPR [International Covenant on Civil and Political Rights], láti má fi ẹ̀tọ́ àwọn aráàlú dù wọ́n." South Korea wà lára àwọn orílẹ̀-èdè tó ti fọwọ́ sí àdéhùn ICCPR, pé àwọn ò ní fi ẹ̀tọ́ aráàlú dù wọ́n.
Nígbà tó sì ti jẹ́ pé Ìgbìmọ̀ Tó Ń Rí sí Ẹ̀tọ́ Ọmọnìyàn lábẹ́ ìdarí Ìparapọ̀ Àwọn Orílẹ̀-Èdè ló ń rí sí i pé àwọn orílẹ̀-èdè ò yẹ àdéhùn ICCPR, tí wọ́n sì gbà pé ẹnì kan lẹ́tọ̀ọ́ láti kọ ohun tí ẹ̀rí ọkàn rẹ̀ ò gbà láyé, a jẹ́ pé orílẹ̀-èdè South Korea jẹ̀bi torí wọ́n rú òfin náà, àfi tí wọ́n bá tẹ̀ lé Ìpinnu tí Ìgbìmọ̀ náà ṣe, tí wọ́n sì ṣe ohun tó sọ ni ọrùn wọn á tó mọ́.
Kárí ayé ni àwọn èèyàn ò ti fọwọ́ sí ohun tí ìjọba orílẹ̀-èdè South Korea ń ṣe fún àwọn tó kọ ohun tí ẹ̀rí ọkàn ò gbà wọ́n láyè láti ṣe, ohun tí Ìgbìmọ̀ Tó Ń Rí sí Ẹ̀tọ́ Ọmọnìyàn lábẹ́ ìdarí Ìparapọ̀ Àwọn Orílẹ̀-Èdè sì sọ lẹ́nu àìpẹ́ yìí fi hàn pé àwọn náà ò fara mọ́ ọn.
Púpọ̀ lára àwọn tó ń gbé ní South Korea àtàwọn orílẹ̀-èdè míì ló ń fara balẹ̀ wo ohun tí ìjọba máa ṣe ní báyìí tí wọ́n ti jẹ́ kí wọ́n mọ̀ pé wọn ò ṣe ojúṣe wọn.
ìpínrọ̀  Ìgbìmọ̀ Tó Ń Rí sí Ẹ̀tọ́ Ọmọnìyàn lábẹ́ ìdarí Ìparapọ̀ Àwọn Orílẹ̀-Èdè máa ń ṣe àwọn Ìpinnu tí wọ́n bá rí i pé orílẹ̀-èdè kan ti yẹ àdéhùn ICCPR tó fọwọ́ sí.
Ìwọ̀nyí ni àwọn Ìpinnu tó jẹ́ kí ìjọba South Korea mọ̀ pé wọ́n ti rú òfin tó wà ní Àpilẹ̀kọ , tó dá lórí “òmìnira láti ronú, láti ṣe ohun tí ẹ̀rí ọkàn ẹni bá fẹ́ àti ẹ̀sìn tó wuni": -/, Yeo-bum Yoon and Myung-jin Choi v.
Republic of Korea, November , ; No. -/, Eu-min Jung et al.
Republic of Korea, March , ; No.
-/, Min-kyu Jeong et al.
Republic of Korea, March , ; No.
/, Jong-nam Kim et al.
Republic of Korea, October , ; No.
/, Young-kwan Kim et al.
v. Republic of Korea, October , .
Mọ Púpọ̀ Sí I Wọ́n Ń Fi Ẹ̀tọ́ Àwọn Ẹlẹ́rìí Jèhófà Tó Wà ní Àgbègbè Palẹ́sínì Dù Wọ́n Wọn ò gbà láti forúkọ ẹ̀sìn àwọn Ẹlẹ́rìí Jèhófà sílẹ̀ lábẹ́ òfin torí wọn ò ka ẹ̀sìn wọn sí, ìyẹn wá ń jẹ́ kí wọ́n máa fi ẹ̀tọ́ ọmọnìyàn tí wọ́n ní dù wọ́n, kò sì yẹ kó rí bẹ́ẹ̀.
Ilé Ẹjọ́ Ìlú Saint Petersburg Wọ́gi Lé Ẹjọ́ Àwọn Ẹlẹ́rìí Jèhófà Lórí Ohun Ìní Wọn Ní May , , Ilé Ẹjọ́ Ìlú Saint Petersburg wọ́gi lé ẹjọ́ kòtẹ́milọ́rùn tí àwọn Ẹlẹ́rìí Jèhófà pè kí ìjọba má bàa gbẹ́sẹ̀ lé ọ́fíìsì wọn tó wà ní Solnechnoye.
Ní báyìí, ìjọba lè tẹ̀ lé ìpinnu ilé ẹjọ́ yìí, kí wọ́n sì gba ilé náà nígbàkigbà.
Ìpinnu ilé ẹjọ́ yìí fi hàn pé ó fara mọ́ ìdájọ́ tí Ilé Ẹjọ́ Agbègbè Sestroretskiy ṣe pé wọ́n ti wọ́gi lé àdéhùn ọlọ́dún mẹ́tàdínlógún () tí ohun ìní yìí fi di ti àjọ Watch Tower Bible and Tract Society of Pennsylvania.
Bí wọ́n ṣe wọ́gi lé àdéhùn yìí mú kó ṣe kedere sí ilé ẹjọ́ pé ó ti pẹ́ tí ohun ìní yìí ti jẹ́ ti Ẹ̀ka Ọ́fíìsì Tó Ń Bójú Tó Iṣẹ́ Àwọn Ẹlẹ́rìí Jèhófà ní Rọ́ṣíà.
Yàtọ̀ síyẹn, ìjọba lè gbẹ́sẹ̀ lé ohun ìní yìí torí Ilé Ẹjọ́ Gíga Jù Lọ ti fòpin sí iṣẹ́ Ẹ̀ka Ọ́fíìsì náà ní April .
“Ìdájọ́" tí kò tọ́ yìí ti fún ìjọba lágbára láti gba ohun ìní náà láìdìí.
Agbẹjọ́rò kan tó ń jẹ́ Philip Brumley, tó sábà máa ń ṣojú fún àwọn Ẹlẹ́rìí Jèhófà sọ pé: “Ìpinnu yìí ò bá ìdájọ́ òdodo mu rárá.
Ọlọ́run ni wọ́n ń lo ilé náà fún, ibẹ̀ sì ni wọ́n ti ń bójú tó iṣẹ́ táwọn Ẹlẹ́rìí Jèhófà ń ṣe nílẹ̀ Rọ́ṣíà láìdí ẹnikẹ́ni lọ́wọ́.
Ká kúkú sọ pé ńṣe ni ìjọba jí i mọ́ wọn lọ́wọ́, a sì máa gbé ọ̀rọ̀ ìwà àìtọ́ tí wọ́n hù yìí lọ sí Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù."
Àwọn Aláṣẹ Gbẹ́sẹ̀ Lé Gbọ̀ngàn Àpéjọ Àwa Ẹlẹ́rìí Jèhófà Ní Rọ́ṣíà Ní December ,  àwọn aláṣẹ orílẹ̀-èdè Rọ́ṣíà já wọnú Gbọ̀ngàn Àpéjọ àwa Ẹlẹ́rìí Jèhófà tó wà ní Kolomyazhskiy, St. Petersburg, àwọn ọlọ́pàá yí Gbọ̀ngàn náà ká, wọ́n sì gbẹ́sẹ̀ lé e.
Wọn ò ṣe àwọn Ẹlẹ́rìí Jèhófà tó wà níbẹ̀ léṣe, ó sì jọ pé wọn ò ba ilé náà jẹ́.
Fọ́tò àwọn òṣìṣẹ́ ìjọba tó ya wọnú Gbọ̀ngàn náà Látìgbà tí ilé ẹjọ́ tó ga jù lọ ní Rọ́ṣíà ti fòfin de iṣẹ́ àwa Ẹlẹ́rìí Jèhófà ní July , , Gbọ̀ngàn Àpéjọ yìí ni ilé tó tóbi jù lọ tí ìjọba Rọ́ṣíà ti gbẹ́sẹ̀ lé.
Ilé ẹjọ́ tó ga jù lọ sọ pé kí ìjọba fòfin de gbogbo àjọ táwa Ẹlẹ́rìí Jèhófà forúkọ rẹ̀ sílẹ̀ lábẹ́ òfin, kí wọ́n gba gbogbo ẹ̀tọ́ táwa Ẹlẹ́rìí Jèhófà ní lábẹ́ òfin láti ṣe ẹ̀sìn wa, ó sì tún ní kí wọ́n gbẹ́sẹ̀ lé gbogbo dúkìá tí àwa Ẹlẹ́rìí Jèhófà ní lórílẹ̀-èdè náà.
Àwọn òṣìṣẹ́ ìjọba wà nínú Gbọ̀ngàn náà Gbọ̀ngàn Àpéjọ yìí ní ìjókòó tó lè gba èèyàn ẹgbẹ̀rún kan ààbọ̀ [,].
Látìgbà tá a ti tún un kọ́ lọ́dún  ni àwọn ìjọ tó wà ládùúgbò ti ń lò ó, a sì tún máa ń ṣe àwọn àpéjọ ńlá níbẹ̀.
Àwọn agbẹjọ́rò àwa Ẹlẹ́rìí Jèhófà ti rí i pé ìjọba Rọ́ṣíà ti sọ Gbọ̀ngàn Àpéjọ náà di tiwọn.
Ní báyìí wọ́n ti ní kí àwọn míì máa lo Gbọ̀ngàn náà, àwọn ilé ìwòsàn àdúgbò kan ló ń lo ibẹ̀ báyìí, wọ́n sì ti gbé àkọlé míì sára géètì gbọ̀ngàn náà.
Kò ju ọ̀sẹ̀ kan lẹ́yìn tí ilé ẹjọ́ sọ pé àwọn máa gbẹ́sẹ̀ lé ẹ̀ka ọ́fíìsì àwa Ẹlẹ́rìí Jèhófà tó wà nítòsí St. Petersburg, tí àwọn nǹkan yìí fi ṣẹlẹ̀.
Ohun tí ilé ẹjọ́ sọ yìí ló wọ́gi lé àdéhùn ọlọ́dún mẹ́tàdínlógún [] tó wà láàárín ìjọba Rọ́ṣíà àti àjọ Watch Tower Bible and Tract Society of Pennsylvania.
Tó bá jẹ́ pé bákan náà lọ̀rọ̀ rí lẹ́yìn tá a bá pe ẹjọ́ kòtẹ́milọ́rùn, ìyẹn ni pé ìjọba Rọ́ṣíà lè gbẹ́sẹ̀ lé ẹ̀ka ọ́fíìsì wa papọ̀ pẹ̀lú àwọn ilé míì tá a ní bó tilẹ̀ jẹ́ pé àjọ tó ni àwọn ilé yìí kò sí lábẹ́ ìjọba Rọ́ṣíà.
Ó ṣe kedere sáwa Ẹlẹ́rìí Jèhófà pé ṣe ni ìjọba orílẹ̀-èdè Rọ́ṣíà kàn ń ṣe inúnibíni si wa ni, wọn ò sì jẹ́ ká lómìnira láti ṣe ìsìn wa, wọn tún wá ń gbẹ́sẹ̀ lé àwọn ilé táà ń lò fún ìjọsìn wa, àwọn ilé tó jẹ́ pé àwọn ọmọ ilẹ̀ Rọ́ṣíà tí kò fi bẹ́ẹ̀ ní lọ́wọ́ ló rà á tí wọ́n sì tún un kọ́.
A ń ṣe gbogbo ohun tá a lè ṣe láti pe ẹjọ́ kòtẹ́milọ́rùn torí ohun tí ìjọba Rọ́ṣíà ń ṣe yìí, kódà a máa kọ̀wé sí Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù àti Ìgbìmọ̀ To Ń Rí Sí Ọ̀rọ̀ Ẹ̀tọ́ Ọmọnìyàn Ti Àjọ Ìparapọ̀ Àwọn Orílẹ̀-Èdè.
Àwọn Ẹlẹ́rìí Jèhófà ní South Korea Pàrọwà sí Ààrẹ Pé Kó Yanjú Ọ̀rọ̀ Àwọn Tí Ẹ̀rí Ọkàn Ò Jẹ́ Kí Wọ́n Ṣiṣẹ́ Ológun Àwọn ohun tó ń ṣẹlẹ̀ lẹ́nu àìpẹ́ yìí ní South Korea ń fi hàn pé ó ṣeé ṣe kí ìjọba ṣèpinnu pàtàkì lórí bí wọn ò ṣe ní máa fi ẹ̀tọ́ ọmọnìyàn du aráàlú.
Ní December , , Ààrẹ South Korea, ìyẹn Ààrẹ Jae-in Moon ṣèpàdé pẹ̀lú àwọn òṣìṣẹ́ Àjọ Tó Ń Rí sí Ẹ̀tọ́ Ọmọnìyàn lórílẹ̀-èdè náà (ìyẹn Àjọ NHRC), ó sì ní kí wọ́n dábàá ohun tíjọba lè ṣe láti jẹ́ kí ọwọ́ tí wọ́n fi ń mú ẹ̀tọ́ ọmọnìyàn lórílẹ̀-èdè náà sunwọ̀n sí i, kí wọ́n lè dójú ìlà ìlànà tí ìjọba àpapọ̀ kárí ayé gbé kalẹ̀.
Ààrẹ Moon dìídì bi Àjọ NHRC pé kí wọ́n dábàá ojútùú tí ìjọba lè pèsè sọ́rọ̀ náà, kí wọ́n lè fòpin sí òfin tí wọ́n ṣe pé káwọn ọkùnrin tí ẹ̀rí ọkàn ò jẹ́ kí wọ́n ṣiṣẹ́ ológun máa ṣẹ̀wọ̀n .
Lẹ́yìn ìpàdé tí tolórí-tẹlẹ́mù gbọ́ nípa ẹ̀ yìí, àwọn Ẹlẹ́rìí Jèhófà ṣètò lákànṣe láti kàn sí àwọn èèyàn kí wọ́n buwọ́ lu ìwé tí wọ́n fẹ́ kọ ránṣẹ́ sí ààrẹ.
Ìrandíran àwọn Ẹlẹ́rìí Jèhófà ló ti jìyà gan-an torí òfin tí ìjọba ṣe pé káwọn tí ẹ̀rí ọkàn ò jẹ́ kí wọ́n ṣiṣẹ́ ológun máa lọ sẹ́wọ̀n.
Ní báyìí tó sì jẹ́ pé Ààrẹ Moon ti sọ fáwọn aláṣẹ nínú ìjọba rẹ̀ pé kí wọ́n bójú tó àrọwà èyíkéyìí táwọn aráàlú bá pa, ṣe làwọn Ẹlẹ́rìí Jèhófà ń rọ ààrẹ pé kó wá ojútùú sí ìṣòro táwọn tí ẹ̀rí ọkàn ò jẹ́ kí wọ́n ṣiṣẹ́ ológun ti ń kojú fún ohun tó tó àádọ́rin () ọdún.
Ẹ̀ka ọ́fíìsì àwọn Ẹlẹ́rìí Jèhófà lórílẹ̀-èdè náà ṣètò àwọn lẹ́tà náà Láàárín oṣù kan táwọn Ẹlẹ́rìí bẹ̀rẹ̀ àkànṣe ètò tí wọ́n ṣe yìí, wọ́n parí ẹ̀.
Lára àwọn tó buwọ́ lu àwọn ìwé náà ni àwọn ọkùnrin tó lé ní ẹgbẹ̀rún mẹ́rìnlá (,) tí ìjọba ti fìyà ọ̀daràn jẹ torí pé ẹ̀rí ọkàn ò jẹ́ kí wọ́n ṣiṣẹ́ ológún àtàwọn tó lé ní ẹgbẹ̀rún mẹ́rìndínlọ́gbọ̀n (,) tí wọ́n jẹ́ mọ̀lẹ́bí àwọn tí ìjọba dá lẹ́bi ìwà ọ̀daràn náà, tí wọ́n sì rán lọ sẹ́wọ̀n.
Àwọn náà fara gbá nínú ìyà ọ̀hún lọ́nà kan.
Wọ́n kó àwọn lẹ́tà náà lọ sí Ọ́fíìsì Ààrẹ ní January , Nígbà tó di January , , àwọn mẹ́fà ṣojú àwọn Ẹlẹ́rìí Jèhófà tó buwọ́ lùwé náà, tíye wọn jẹ́ ẹgbẹ̀rún mọ́kànlélógójì àti ọ̀ọ́dúnrún dín mẹ́ẹ̀ẹ́dọ́gbọ̀n (,) láti kó o lọ sí Ọ́fíìsì Ààrẹ.
Nínú ìwé tí wọ́n kọ, wọ́n mọrírì bí ọ̀rọ̀ náà ṣe ká ààrẹ lára, wọ́n sọ̀rọ̀ nípa ìpalára tí ẹ̀wọ̀n tí wọ́n ń rán àwọn tí ẹ̀rí ọkàn ò jẹ́ kí wọ́n ṣiṣẹ́ ológun lọ láti àádọ́rin () ọdún sẹ́yìn ti ṣe, wọ́n sì sọ̀rọ̀ nípa àǹfààní tó máa ṣe orílẹ̀-èdè náà tí wọ́n bá yanjú ọ̀rọ̀ náà.
Ní January , , Ọ́fíìsì Ààrẹ fi àwọn ìwé náà ṣọwọ́ sí Iléeṣẹ́ Ìjọba Tó Ń Rí sí Ààbò Ìlú pé kí wọ́n gbé e yẹ̀ wò.
Nígbà táwọn Ẹlẹ́rìí Jèhófà ṣì ń ṣètò àwọn ìwé yẹn, wọ́n yan àwọn aṣojú lọ bá àwọn òṣìṣẹ́ àjọ NHRC.
Wọ́n fi Ìwé Mímọ́ ṣàlàyé ìdí táwọn Ẹlẹ́rìí Jèhófà fi máa ń kọ̀ láti ṣiṣẹ́ ológun.
Tí ìjọba bá lè jẹ́ káwọn ọ̀dọ́kùnrin Ẹlẹ́rìí Jèhófà máa ṣiṣẹ́ àṣesìnlú gẹ́gẹ́ bí àfidípò, wọn ò kàn ní jókòó tẹtẹrẹ sínú ẹ̀wọ̀n, wọ́n á wúlò fún ìjọba, wọ́n á sì wúlò fáwọn aráàlú.
Àwọn òṣìṣẹ́ Àjọ NHRC sọ fáwọn Ẹlẹ́rìí Jèhófà pé lórí ọ̀rọ̀ ẹ̀tọ́ ọmọnìyàn, ohun tó ń fẹ́ àbójútó kíákíá làwọn máa fi ọ̀rọ̀ àwọn tí ẹ̀rí ọkàn ò jẹ́ kí wọ́n ṣiṣẹ́ ológun ṣe lọ́dún .
Iye àwọn tí ìjọba fi sẹ́wọ̀n ní South Korea torí pé ẹ̀rí ọkàn ò jẹ́ kí wọ́n ṣiṣẹ́ ológun pọ̀ fíìfíì ju àpapọ̀ iye wọn láwọn orílẹ̀-èdè yòókù.
Báwọn aláṣẹ ṣe ń yiiri òfin tí ìjọba ti ṣe látọjọ́ tó ti pẹ́ lórí ọ̀rọ̀ yìí wò, àwọn Ẹlẹ́rìí Jèhófà ń retí pé ohun tó máa jẹ́ àbájáde ẹ̀ máa mú ìgbà ọ̀tun wá.
Àpapọ̀ ohun tó lé ní ọdún mẹ́rìndínlógójì ó lé ọgọ́rùn-ún méje (,) táwọn ọ̀dọ́kùnrin tó jẹ́ Ẹlẹ́rìí ti lò lẹ́wọ̀n báyìí torí pé wọ́n kọ̀ láti ṣiṣẹ́ ológun máa wá dópin.
Ọjọ́ Kẹta Rèé tí Wọ́n Ń Gbọ́ Ẹjọ́ Àwọn Ẹlẹ́rìí Jèhófà Táwọn Aláṣẹ Fẹ́ Fòfin Dè Ọjọ́ kẹta rèé tí Ilé Ẹjọ́ Gíga Jù Lọ ní Rọ́ṣíà ti ń gbọ́ ẹjọ́ àwọn Ẹlẹ́rìí Jèhófà táwọn aláṣẹ fẹ́ fòfin dè ní Rọ́ṣíà.
Ara àwọn tí wọ́n pè wá jẹ́rìí ni àwọn méjì nínú àwọn tó ń darí ohun tó ń lọ ní Ẹ̀ka Ọ́fíìsì àwọn Ẹlẹ́rìí Jèhófà.
Àwọn méjèèjì jẹ́rìí ta ko Ilé Iṣẹ́ Ètò Ìdájọ́ lórí ẹ̀sùn tí wọ́n fi kan àwọn Ẹlẹ́rìí Jèhófà.
Sergey Cherepanov sọ pé òun ò fara mọ́ ohun tí Ilé Iṣẹ́ Ètò Ìdájọ́ sọ pé káwọn Ẹlẹ́rìí Jèhófà jáwọ́ nínú ìwà agbawèrèmẹ́sìn tí wọ́n ń hù ní Ẹ̀ka Ọ́fíìsì wọn torí pé ó ta ko òfin.
Bẹ́ẹ̀, Ilé Iṣẹ́ náà ò ṣàlàyé rí nípa bí Ẹ̀ka Ọ́fíìsì náà ṣe ṣohun tó ta ko òfin, àbí kí wọ́n sọ bí wọ́n ṣe máa jáwọ́ tó bá jẹ́ pé wọ́n ń ṣohun tó ta ko òfin lóòótọ́.
Ẹnì kejì tí wọ́n pè jẹ́rìí ni Vasiliy Kalin.
Ó sọ pé ọdún mẹ́rìndínlọ́gbọ̀n [] ni ẹ̀ka ọ́fíìsì náà ti wà lẹ́nu iṣẹ́, ó wá béèrè pé: “Ìgbà wo gan-an la di agbawèrèmẹ́sìn?
" Ó fi kún un pé àwọn Ẹlẹ́rìí Jèhófà ò tíì yí pa dà, wọ́n máa ń gbọ́ràn sí àwọn aláṣẹ lẹ́nu, èèyàn àlàáfíà sì ni wọ́n lọ́jọ́kọ́jọ́.
Ó sọ bó ṣe ká a lára tó pé àwọn èèyàn ń ṣe inúnibíni sáwọn Ẹlẹ́rìí Jèhófà.
Adájọ́ dá ẹjọ́ náà dúró títí di April , , ìgbẹ́jọ́ máa bẹ̀rẹ̀ ní aago mẹ́wàá àárọ̀.
Ilé Ẹjọ́ Gíga Jù Lọ ní Azerbaijan Dá Irina Zakharchenko àti Valida Jabrayilova Láre Ní February , , Ilé Ẹjọ́ Gíga Jù Lọ ní Azerbaijan sọ pé Irina Zakharchenko àti Valida Jabrayilova ò jẹ̀bi bí wọ́n ṣe ń pín ìwé ẹ̀sìn wọn bó tiẹ̀ jẹ́ pé wọn ò kọ́kọ́ gbàṣẹ lọ́wọ́ Ìjọba.
Hafiz Nasibov, tó jẹ́ adájọ́, tó jẹ́ ọ̀kan lára Ìgbìmọ̀ Tó Ń Rí sí Àwọn Ọ̀daràn ní Ilé Ẹjọ́ Gíga Jù Lọ kéde pé Ilé Ẹjọ́ ò rí ohunkóhun tó jẹ mọ́ ìwà ọ̀daràn nínú ohun táwọn obìnrin méjì tó jẹ́ Ẹlẹ́rìí Jèhófà yìí ṣe, wọ́n sì ti fagi lé ohun táwọn ilé ẹjọ́ tó dá ẹjọ́ náà ṣáájú sọ.
Nígbà tí wọ́n ń gbọ́ ẹjọ́ náà, agbẹjọ́rò Arábìnrin Zakharchenko àti Arábìnrin Jabrayilova sọ pé ìjọba tẹ ẹ̀tọ́ ọmọnìyàn àwọn obìnrin yìí lójú, torí bí wọ́n ṣe fìyà jẹ wọ́n láìtọ́.
Ilé Ẹjọ́ gba àwọn obìnrin méjèèjì láyè láti sọ ohun tójú wọn rí ní àtìmọ́lé tí wọ́n fi wọ́n sí fún ohun tó fẹ́rẹ̀ẹ́ tó ọdún kan, kí wọ́n sì sọ bó ṣe rí lára wọn.
Jason Wise, tó jẹ́ ajàfẹ́tọ̀ọ́ ọmọnìyàn kárí ayé sọ pé: “Inú wa dùn gan-an pé Ìgbìmọ̀ Tó Ń Rí sí Àwọn Ọ̀daràn ní Ilé Ẹjọ́ Gíga Jù Lọ fagi lé ẹ̀sùn tí wọ́n fi kan àwọn obìnrin yìí.
Irú èyí ò ṣẹlẹ̀ sáwọn Ẹlẹ́rìí Jèhófà rí ní Azerbaijan, pé kí Ilé Ẹjọ́ Gíga Jù Lọ fagi lé ohun táwọn ilé ẹjọ́ tó ti kọ́kọ́ gbọ́ ẹjọ́ náà sọ.
À ń retí pé kí Ilé Ẹjọ́ Baku Sabail tún fọwọ́ sí i pé ó tọ́ kí ìjọba sanwó gbà-máà-bínú fáwọn obìnrin yìí."
Ilé Ẹjọ́ Fagi Lé Ẹjọ́ Kòtẹ́milọ́rùn tí Dennis Christensen Pè Lórí Bí Wọ́n Ṣe Fi sí Àtìmọ́lé Ní June , , Ilé Ẹjọ́ Ìlú Oryol fagi lé ẹjọ́ kòtẹ́milọ́rùn tí Dennis Christensen pè lórí bí wọ́n ṣe fi sí àtìmọ́lé láìtíì gbọ́ ẹjọ́ rẹ̀.
May ,  ni wọ́n mú Ọ̀gbẹ́ni Christensen tó jẹ́ ọmọ ilẹ̀ Denmark.
Ṣe ni àwọn Ẹ̀ṣọ́ Aláàbò Ìjọba àtàwọn ọlọ́pàá tó fi nǹkan bojú, tí wọ́n sì dira ogun ya wọ ibi táwọn Ẹlẹ́rìí Jèhófà ti ń ṣèpàdé lọ́jọ́ tá à ń wí yìí.
Ẹnu àìpẹ́ yìí ni Ilé Ẹjọ́ Gíga Jù Lọ lórílẹ̀-èdè Rọ́ṣíà kéde pé iṣẹ́ “agbawèrèmẹ́sìn" làwọn Ẹlẹ́rìí Jèhófà ń ṣe láwọn ibi tí wọ́n ti forúkọ ẹ̀sìn wọn sílẹ̀ lábẹ́ òfin, ilé ẹjọ́ náà sì sọ pé káwọn Ẹlẹ́rìí dáwọ́ iṣẹ́ tí wọ́n ń ṣe níbẹ̀ dúró lójú ẹsẹ̀.
Àwọn agbófinró tó ya wọ ibi táwọn Ẹlẹ́rìí Jèhófà ti ń ṣèpàdé ní May  sọ fáwọn tó wà nípàdé náà pé àwọn máa fẹ̀sùn kàn wọ́n pé wọ́n ṣì ń ṣèjọsìn lẹ́yìn tí ìjọba ti fòfin de ọ́fíìsì wọn pé agbawèrèmẹ́sìn ni wọ́n.
Àwọn Ẹ̀ṣọ́ Aláàbò Ìjọba sọ pé kí ilé ẹjọ́ fi Ọ̀gbẹ́ni Christensen sí àtìmọ́lé di July ,  kí wọ́n tó gbọ́ ẹjọ́ rẹ̀, kí wọ́n lè ráyè wá ẹ̀sùn fi kàn án lórí ọ̀rọ̀ pé ó ń ṣiṣẹ́ agbawèrèmẹ́sìn.
Bẹ́ẹ̀ sì rèé, èèyàn àlàáfíà ni.
Àwọn Ẹlẹ́rìí Jèhófà ti pe ẹjọ́ kòtẹ́milọ́rùn lórí ẹjọ́ tí kò tọ́ tí Ilé Ẹjọ́ Gíga Jù Lọ dá, wọ́n sì ń múra láti gbèjà ara wọn pé àwọn lẹ́tọ̀ọ́ láti máa jọ́sìn ní ìrọwọ́rọsẹ̀ láìsí ìdíwọ́, ó ṣe tán, Òfin Ilẹ̀ Rọ́ṣíà àti ìwé àdéhùn European Convention on Human Rights ṣe fọwọ́ sí i pé wọ́n lẹ́tọ̀ọ́ láti ṣe bẹ́ẹ̀.
Àwọn Ilé Ẹjọ́ ní South Korea Túbọ̀ Ń Wá Ojútùú Sọ́rọ̀ Àwọn Tí Ẹ̀rí Ọkàn Ò Jẹ́ Kí Wọ́n Ṣiṣẹ́ Ológun Dípò táwọn adájọ́ ní South Korea á kàn máa rán àwọn Ẹlẹ́rìí Jèhófà tí ẹ̀rí ọkàn ò jẹ́ kí wọ́n ṣiṣẹ́ ológun lọ sẹ́wọ̀n, bí wọ́n ṣe máa ń ṣe tẹ́lẹ̀, ṣe ni wọ́n túbọ̀ ń wá ọ̀nà tí wọ́n á fi gba tiwọn rò.
Àwọn adájọ́ kan ń ro ti ohun tó ń sún àwọn ọkùnrin yìí sọ pé àwọn ò wọṣẹ́ ológun, ìyẹn bí wọn ò ṣe fẹ́ ṣohun tó ta ko ẹ̀rí ọkàn wọn tí wọ́n ti fi ìlànà Ìwé Mímọ́ kọ́, pé kò tọ́ láti pa àwọn míì lára. * Torí náà, àwọn ilé ẹjọ́ kan ti dájọ́ pé àwọn ọ̀dọ́kùnrin yìí ò jẹ̀bi bí wọ́n ṣe sọ pé àwọn ò wọṣẹ́ ológun, torí pé ara ẹ̀tọ́ wọn lábẹ́ òfin ni òmìnira ẹ̀rí ọkàn.
Láti May , àwọn adájọ́ ti dá àwọn mẹ́rìndínláàádọ́rin ()  tí wọ́n jẹ́ Ẹlẹ́rìí Jèhófà láre nílé ẹjọ́ pé wọn ò jẹ̀bi bí wọ́n ṣe sọ pé àwọn ò wọṣẹ́ ológun.
Iye yìí lọ sókè lọ́nà tó ṣàrà ọ̀tọ̀ torí pé àwọn mẹ́rin péré ni wọ́n dá láre irú ẹ̀ lọ́pọ̀ ọdún tó ti kọjá.
Ìpinnu Tó Yí Àwọn Èèyàn Lérò Pa Dà Èyí tó wá yani lẹ́nu jù lèyí tó ṣẹlẹ̀ ní February , , nílé ẹjọ́ kòtẹ́milọ́rùn tó wà ní Busan.
Ilé ẹjọ́ náà ò tiẹ̀ wo tàwọn ìpinnu tí Ilé Ẹjọ́ Gíga Jù Lọ àti Ilé Ẹjọ́ Ìjọba ti ṣe lórí ọ̀rọ̀ yìí, ṣe ni wọ́n dá olùjẹ́jọ́ láre.
Ohun pàtàkì méjì ló mú kí ìpinnu tí wọ́n ṣe yìí yani lẹ́nu.
Àkọ́kọ́ ni pé àwọn ará Busan kì í fi àṣà àti òfin ilẹ̀ wọn ṣeré, wọn kì í sì í fẹ́ yí i pa dà; èkejì ni pé Adájọ́ Jong-du Choi tó dá ẹjọ́ yìí ti dá irú ẹjọ́ yẹn kan tẹ́lẹ̀, tó sì dá ẹni náà lẹ́bi.
Ohun táwọn adájọ́ mẹ́ta tí wọ́n wà nínú ìgbìmọ̀ tó dá ẹjọ́ náà fi ṣe góńgó ni bí wọn ò ṣe ní ṣohun tó ta ko ohun tí ìjọba orílẹ̀-èdè South Korea ti fọwọ́ sí lábẹ́ òfin, pé àwọn ò ní fọwọ́ rọ́ òfin ìjọba àpapọ̀ sẹ́yìn.
Ìwé tí ìjọba sì tọwọ́ bọ̀ lórí ọ̀rọ̀ yìí ni ìwé àdéhùn International Covenant on Civil and Political Rights, ọ̀rọ̀ inú ìwé yìí sì fọwọ́ sí i pé èèyàn lẹ́tọ̀ọ́ láti sọ pé òun ò wọṣẹ́ ológun torí ẹ̀rí ọkàn.
Ohun tí ilé ẹjọ́ rò ni pé “bí wọ́n ṣe ń rán àwọn tí ẹ̀rí ọkàn ò jẹ́ kí wọ́n ṣiṣẹ́ ológun lọ sẹ́wọ̀n ta ko ohun tó wà nínú àpilẹ̀kọ  nínú ìwé àdéhùn náà, torí náà, . . .
ó tọ́ láti sọ pé ‘ó lẹ́sẹ̀ ńlẹ̀’ tẹ́nì kan bá sọ pé ẹ̀rí ọkàn ò jẹ́ kóun wọṣẹ́ ológun." Òkìkí ìpinnu tílé ẹjọ́ ṣe yìí kàn káàkiri, ọ̀pọ̀ àwọn tó sì gbọ́ nípa ẹ̀ ló gbà pé ó máa nípa rere lórí ọ̀rọ̀ òfin ilẹ̀ náà.
À Ń Retí Ọ̀nà Àbáyọ Láwọn ọdún tó ti kọjá, ìpíndọ́gba ọgọ́rùn-ún márùn-ún () sí ọgọ́rùn-ún mẹ́fà () ọ̀dọ́kùnrin làwọn adájọ́ máa ń rán lọ sẹ́wọ̀n lọ́dọọdún lórí ọ̀rọ̀ yìí, àmọ́ àwọn adájọ́ ti ń pa aṣọ èṣí dà báyìí o.
Lọ́wọ́lọ́wọ́ báyìí, àwọn tó lé ní ọgọ́rùn-ún méje lọ̀rọ̀ wọn ṣì wà nílé ẹjọ́, iye yìí sì ń pọ̀ sí i bí àwọn adájọ́ ṣe ń retí ìpinnu tí Ilé Ẹjọ́ Ìjọba máa ṣe lórí ọ̀rọ̀ yìí.
Ní December , , igba ó lé mẹ́tàdínláàádọ́rin ()  péré làwọn ọkùnrin tó jẹ́ Ẹlẹ́rìí Jèhófà tí wọ́n wà lẹ́wọ̀n.
Iye yìí ló tíì kéré jù nínú iye tá a ti ń kà látọdún mẹ́wàá sẹ́yìn.
Ilé Ẹjọ́ Ìjọba máa pinnu bóyá kí àwọn adájọ́ lo ohun tí Òfin Iṣẹ́ Ológun sọ pé ìyà tọ́ sí ẹnikẹ́ni tó bá kọ̀ láti wọṣẹ́ ológun àbí kí wọ́n lo ohun tí òfin ilẹ̀ náà sọ pé wọ́n lẹ́tọ̀ọ́ sí òmìnira ẹ̀rí ọkàn, bí òfin ìjọba àpapọ̀ kárí ayé náà ṣe fọwọ́ sí i.
Ọ̀pọ̀ àwọn ará South Korea ló ń wojú Ilé Ẹjọ́ yìí pé kí wọ́n wá ojútùú tó máa buyì kún àwọn ọ̀dọ́kùnrin tó sọ pé àwọn ò wọṣẹ́ ológun, níwọ̀n ìgbà tó jẹ́ pé wọ́n múra tán láti ṣiṣẹ́ àṣesìnlú gẹ́gẹ́ bí àfidípò, èyí sì máa ṣe àwọn aráàlú láǹfààní.
Tí Ilé Ẹjọ́ yìí bá yanjú ọ̀rọ̀ yìí síbi tó pé àwọn tí ẹ̀rí ọkàn ò jẹ́ kí wọ́n ṣiṣẹ́ ológun, ó máa fi hàn pé ìpinnu tí ìjọba South Korea ṣe bá ohun tí Ìgbìmọ̀ Tó Ń Rí sí Ẹ̀tọ́ Ọmọnìyàn lábẹ́ ìdarí Ìparapọ̀ Àwọn Orílẹ̀-èdè ṣe mu lórí ọgọ́rọ̀ọ̀rún irú àwọn ẹjọ́ yìí.
Ìgbìmọ̀ yìí ti ké pe ìjọba orílẹ̀-èdè South Korea pé kí wọ́n yéé fi àwọn tí ẹ̀rí ọkàn ò jẹ́ kí wọ́n ṣiṣẹ́ ológun sẹ́wọ̀n, kí wọ́n má sì fi ẹ̀tọ́ òmìnira ẹ̀rí ọkàn tí wọ́n ní lábẹ́ òfin dù wọ́n.
ìpínrọ̀   Bí àpẹẹrẹ, Aísáyà : sọ pé: “Wọn yóò ní láti fi idà wọn rọ abẹ ohun ìtúlẹ̀, wọn yóò sì fi ọ̀kọ̀ wọn rọ ọ̀bẹ ìrẹ́wọ́-ọ̀gbìn.
Orílẹ̀-èdè kì yóò gbé idà sókè sí orílẹ̀-èdè, bẹ́ẹ̀ ni wọn kì yóò kọ́ṣẹ́ ogun mọ́." Jésù pàṣẹ fáwọn ọmọlẹ́yìn rẹ̀ pé kí wọ́n jẹ́ káwọn èèyàn fi ìfẹ́ àárín wọn dá wọn mọ̀, ó ní: “Èmi ń fún yín ní àṣẹ tuntun kan, pé kí ẹ nífẹ̀ẹ́ ara yín lẹ́nì kìíní-kejì; gan-an gẹ́gẹ́ bí mo ti nífẹ̀ẹ́ yín, pé kí ẹ̀yin pẹ̀lú nífẹ̀ẹ́ ara yín lẹ́nì kìíní-kejì.
Nípa èyí ni gbogbo ènìyàn yóò fi mọ̀ pé ọmọ ẹ̀yìn mi ni yín, bí ẹ bá ní ìfẹ́ láàárín ara yín."—Jòhánù :, .
Ṣé Wọ́n Máa Dá Bahram Hemdemov Sílẹ̀ Nígbà Tí Ìjọba Bá Tún Ń Dá Àwọn Ẹlẹ́wọ̀n Sílẹ̀?
Ní February , ìjọba orílẹ̀-èdè Turkmenistan dá ọgọ́rọ̀ọ̀rún àwọn tó wà lẹ́wọ̀n sílẹ̀, àmọ́ wọn ò dá Bahram Hemdemov sílẹ̀.
Nígbà tí wọ́n dá Ọ̀gbẹ́ni yìí lẹ́bi pé ọ̀daràn ni, tí wọ́n sì rán an lọ sẹ́wọ̀n, ó pe ẹjọ́ kòtẹ́milọ́rùn àmọ́ kò tó oṣù mẹ́ta lẹ́yìn náà tí Ilé Ẹjọ́ Gíga Jù Lọ lórílẹ̀-èdè Turkmenistan fi fagi lé e.
Ní August , , agbẹjọ́rò Ọ̀gbẹ́ni Hemdemov bá a kọ̀wé sí Ìgbìmọ̀ Tó Ń Rí sí Ẹ̀tọ́ Ọmọnìyàn lábẹ́ ìdarí Ìparapọ̀ Àwọn Orílẹ̀-èdè.
Wọ́n Gbógun Ti Àwọn Ẹlẹ́rìí Jèhófà Lórí Ọ̀rọ̀ Ẹ̀sìn ní Turkmenabad Ibi tí àwọn Ẹlẹ́rìí Jèhófà ti ń ṣe ìjọsìn ní ìrọwọ́rọsẹ̀ nínú ilé Ọ̀gbẹ́ni Hemdemov lórílẹ̀-èdè Turkmenabad ni àwọn ọlọ́pàá ti mú un ní March .
Ṣe ni àwọn ọlọ́pàá ya wọ ibẹ̀, wọ́n sì bẹ̀rẹ̀ sí í tú ilé náà láìní ìwé àṣẹ, wọ́n gba àwọn ohun ìní wọn, wọ́n sì ṣe gbogbo àwọn tó wà níbẹ̀ ṣúkaṣùka.
Agbẹjọ́rò Ọ̀gbẹ́ni Hemdemov sọ pé: “Àwọn ọlọ́pàá yọ Bahram Hemdemov sọ́tọ̀, kí wọ́n lè fìyà jẹ ẹ́ gidigidi torí pé wọ́n fẹ́ fi halẹ̀ mọ́ àwọn Ẹlẹ́rìí tó kù tó ń gbé ní Turkmenabad, kí wọ́n sì ṣẹ̀rù bà wọ́n." Àmọ́ pẹ̀lú bí àwọn aláṣẹ ṣe fojú Ọ̀gbẹ́ni Hemdemov gbolẹ̀ tó, kò yẹ ìgbàgbọ́ rẹ̀.
À Ń Retí Pé Wọ́n Á Dá A Sílẹ̀ Àwọn Ẹlẹ́rìí Jèhófà retí pé ìjọba orílẹ̀-èdè Turkmenistan máa dá Ọ̀gbẹ́ni Hemdemov sílẹ̀ lẹ́wọ̀n láìpẹ́.
Wọ́n máa mọrírì rẹ̀ gan-an tí Ààrẹ Gurbanguly Berdimuhamedov bá dá Ọ̀gbẹ́ni Hemdemov sílẹ̀ nígbà tó bá tún ń dá àwọn ẹlẹ́wọ̀n sílẹ̀.
Gulzira, ìyàwó Ọ̀gbẹ́ni Hemdemov àtàwọn ọmọ wọn mẹ́rẹ̀ẹ̀rin ti sàárò rẹ̀ gan-an, gbogbo wọn àtàwọn Ẹlẹ́rìí Jèhófà tó wà nílùú wọn ń retí láti pa dà rí i.
Tọ̀wọ̀tọ̀wọ̀ làwọn Ẹlẹ́rìí lórílẹ̀-èdè Turkmenistan ń bẹ ìjọba pé kí wọ́n jẹ́ káwọn máa kóra jọ láti jọ́sìn ní ìrọwọ́rọsẹ̀, láìsí pé àwọn aláṣẹ ìlú ń yọ wọ́n lẹ́nu.
Ìjọba Orílẹ̀-èdè Turkmenistan Dá Àwọn Ẹlẹ́rìí Jèhófà tí Wọ́n Fi Sẹ́wọ̀n Torí Ohun tí Wọ́n Gbà Gbọ́ Sílẹ̀ Ìgbà ọ̀tun dé! Ààrẹ Gurbanguly Berdimuhamedov dá àwọn Ẹlẹ́rìí Jèhófà mẹ́jọ tí wọ́n fi sẹ́wọ̀n torí wọ́n ń ṣe ohun tí wọ́n gbà gbọ́ sílẹ̀ lórílẹ̀-èdè Turkmenistan.
Wọ́n wà lára àwọn ẹlẹ́wọ̀n míì tí ìjọba dá sílẹ̀ ní October , .
Torí pé ẹ̀rí ọkàn ò jẹ́ kí wọ́n ṣiṣẹ́ ológun ni wọ́n ṣe fi mẹ́fà nínú wọn sẹ́wọ̀n, wọ́n sì lọ́ ẹ̀sùn mọ́ àwọn méjì tó kù lẹ́sẹ̀ torí pé wọ́n ń jọ́sìn Ọlọ́run, làwọn náà bá dèrò ẹ̀wọ̀n.
Àwọn ọ̀dọ́kùnrin tí ẹ̀rí ọkàn ò jẹ́ kí wọ́n ṣiṣẹ́ ológun yìí ò ju ọmọ ọdún méjìdínlógún [] sí mẹ́tàlélógún [] lọ, ọgbà ẹ̀wọ̀n Seydi Labor Colony tó wà ní aṣálẹ̀ Turkmen ni wọ́n sì fi wọ́n sí, tí wọ́n ti ń ṣiṣẹ́ àṣekára.
Ibi tí ọ̀pọ̀ àwọn ẹlẹ́wọ̀n yòókù wà ni wọ́n fi àwọn mẹ́rin lára wọn sí, àmọ́ ibi tí wọ́n ti ń fìyà pá àwọn ẹlẹ́wọ̀n lórí ni Matkarim Aminov àti Dovran Matyakubov wà, torí pé kì í ṣe ìgbà àkọ́kọ́ tí wọ́n máa ṣẹ̀wọ̀n lórí ọ̀rọ̀ yìí nìyí.
Ìyà jẹ àwọn ọ̀dọ́kùnrin yìí gan-an lẹ́wọ̀n, nǹkan ò sì fara rọ rárá níbẹ̀.
Aibek Salayev tó jẹ́ ẹni ọdún márùndínlógójì [] àti Bahram Shamuradov tó jẹ́ ẹni ọdún méjìlélógójì [] ni àwọn Ẹlẹ́rìí Jèhófà méjì yòókù tó wà lẹ́wọ̀n lórí ẹ̀sùn tí wọ́n lọ́ mọ́ wọn lẹ́sẹ̀, ọgbà ẹ̀wọ̀n Seydi ni wọ́n fi àwọn náà sí.
Ẹ̀wọ̀n ọdún mẹ́rin ni wọ́n rán àwọn méjèèjì lọ torí pé wọ́n ń ṣe ohun tí wọ́n gbà gbọ́.
Yàtọ̀ sí pé ẹ̀sùn irọ́ tí wọ́n lọ́ mọ́ wọn lẹ́sẹ̀ sọ wọ́n dèrò ẹ̀wọ̀n, ṣe ni wọ́n tún fìyà pá wọn lórí níbẹ̀.
Ruslan Narkuliev nìkan ni Ẹlẹ́rìí Jèhófà tó ṣì wà lẹ́wọ̀n ní orílẹ̀-èdè Turkmenistan.
Ọ̀sẹ̀ mélòó kan kí ìjọba tó dá àwọn ẹlẹ́wọ̀n sílẹ̀ ni wọ́n rán òun lọ sẹ́wọ̀n torí pé ẹ̀rí ọkàn ò jẹ́ kó ṣiṣẹ́ ológun, ó sì ṣeé ṣe kí orúkọ tiẹ̀ máà tíì dé Ọ́fíìsì Ààrẹ nígbà tí wọ́n kéde pé wọ́n máa dá àwọn ẹlẹ́wọ̀n kan sílẹ̀.
Àwọn agbẹjọ́rò rẹ̀ ti ń kàn sí àwọn aláṣẹ Turkmen kí wọ́n lè dá a sílẹ̀.
Ó wúni lórí gan-an pé Ààrẹ Berdimuhamedov gbé ìgbésẹ̀ akin yìí, ìyẹn bó ṣe dá àwọn mẹ́jọ tí wọ́n fi sẹ́wọ̀n torí ohun tí wọ́n gbà gbọ́ sílẹ̀.
Àwọn tó mọyì kéèyàn lómìnira ẹ̀sìn láwùjọ ń retí pé irú èyí la ó máa rí lórílẹ̀-èdè Turkmenistan, kí ìgbà ọ̀tun wọlé dé káwọn Ẹlẹ́rìí Jèhófà lè máa ṣe ohun tó bá ẹ̀rí ọkàn wọn mu láìsí ìbẹ̀rù pé ẹnikẹ́ni á yọ wọ́n lẹ́nu tàbí sọ wọ́n dèrò ẹ̀wọ̀n.
Àwọn Aláṣẹ Orílẹ̀-èdè Siri Láńkà Fẹ́ Gbèjà Àwọn Ẹlẹ́rìí Jèhófà Kí Wọ́n Lè Lómìnira Ẹ̀sìn Àwọn ilé ẹjọ́ gíga orílẹ̀-èdè Siri Láńkà ti gbà láti tún ẹjọ́ àwọn Ẹlẹ́rìí Jèhófà tó wà nílé ẹjọ́ gbé yẹ̀ wò, èyí tó dá lórí ìwà ipá táwọn agbawèrèmẹ́sìn ń hù sí wọn.
Àtọdún  ni àwọn Ẹlẹ́rìí ti ń fara da oríṣiríṣi nǹkan, bí àpẹẹrẹ, àwọn jàǹdùkú ń gbéjà kò wọ́n, wọ́n ń halẹ̀ mọ́ wọn, bẹ́ẹ̀ ni wọ́n ń sọ òkò ọ̀rọ̀ sí wọn, nǹkan sì ń le sí i.
Àwọn ajẹ́jẹ̀ẹ́ ìnìkàngbé ẹlẹ́sìn Búdà tí wọ́n jẹ́ agbawèrèmẹ́sìn ló ń rúná sí ọ̀rọ̀ yìí.
Ó ti wá di pé wọn ò jẹ́ káwọn Ẹlẹ́rìí Jèhófà lómìnira, kí wọ́n sì ráyè ṣe ẹ̀sìn wọn bí wọ́n ṣe fẹ́ torí pé àwọn ọlọ́pàá náà ò dá sí i, wọn ò dáàbò bo àwọn Ẹlẹ́rìí àtàwọn ẹ̀sìn kéékèèké míì.
Èyí sì ti wá gbé agbára wọ àwọn agbawèrèmẹ́sìn yẹn, wọn ò jáwọ́ nínú ohun tí wọ́n ń ṣe.
Bí Ọ̀rọ̀ Ṣe Dé Ilé Ẹjọ́ Gíga Jù Lọ Ní March , , nílùú Talawa (ní North-Central Province), àwọn obìnrin méjì tí wọ́n jẹ́ Ẹlẹ́rìí Jèhófà ń bá àwọn míì sọ̀rọ̀ nípa ohun tí wọ́n gbà gbọ́.
Òfin orílẹ̀-èdè Siri Láńkà fàyè gba ohun tí wọ́n ń ṣe yìí.
Ni méjì lára àwọn ajẹ́jẹ̀ẹ́ ìnìkàngbé ẹlẹ́sìn Búdà àtàwọn ọlọ́pàá méjì bá wá bá wọn, wọ́n sì sọ pé wọ́n ń “fipá yí àwọn èèyàn lẹ́sìn pa dà." Àwọn ọlọ́pàá kó wọn lọ sí àgọ́ ọlọ́pàá, àwọn àtàwọn ẹlẹ́sìn Búdà náà sì fi ọ̀pọ̀ wákàtí sọ òkò ọ̀rọ̀ sí wọn.
Àwọn ọlọ́pàá ò fẹ̀sùn ọ̀daràn kan àwọn obìnrin náà, síbẹ̀ wọn ò jẹ́ kí wọ́n lọ di ọjọ́ kejì.
Ohun míì tún ṣẹlẹ̀ ní October , , nílùú Walasmulla (ní Southern Province).
Àwọn ọlọ́pàá mú àwọn obìnrin mẹ́rin (tí àwòrán wọn wà lókè yìí), wọ́n sì tì wọ́n mọ́lé di ọjọ́ kejì pẹ̀lú àwọn ọ̀daràn paraku.
Bó tiẹ̀ jẹ́ pé wọn ò ṣe àwọn obìnrin yìí léṣe, ọ̀pọ̀ wákàtí ni wọ́n fi sọ̀rọ̀ burúkú sí wọn.
Àwọn Ẹlẹ́rìí kọ̀wé sí Ilé Ẹjọ́ Gíga Jù Lọ ti orílẹ̀-èdè Siri Láńkà lórí ọ̀ràn méjèèjì yìí kí ilé ẹjọ́ lè bá àwọn Ẹlẹ́rìí yìí jà fún ẹ̀tọ́ ọmọnìyàn wọn, kí ilé ẹjọ́ sì fẹ̀sùn kan àwọn ọlọ́pàá náà.
Ilé Ẹjọ́ náà fọwọ́ sí ìwé tí wọ́n kọ, wọ́n sì ti gbà láti gbọ́ ẹjọ́ méjèèjì.
Àwọn obìnrin tí wọ́n mú nílùú Talawa sọ pé: “Inú wa dùn pé Ilé Ẹjọ́ Gíga Jù Lọ ti gbà láti gbọ́ ẹjọ́ yìí.
Ó ti wá fi wá lọ́kàn balẹ̀ pé ìjọba orílẹ̀-èdè Siri Láńkà ò ní ṣègbè." Nígbà tí wọ́n kọ́kọ́ gbọ́ ẹjọ́ náà ní May , , Adájọ́ ilé ẹjọ́ náà tó ń jẹ́ Sisira de Abrew sọ pé “èèyàn dáadáa" láwọn Ẹlẹ́rìí Jèhófà, àwọn ìwé ẹ̀sìn wọn tí wọ́n sì ń pin “kò ta ko ẹ̀sìn Búdà." Wọ́n ti sún ẹjọ́ méjèèjì síwájú di apá ìparí ọdún yìí.
Ilé Ẹjọ́ Kòtẹ́milọ́rùn Máa Gbọ́ Ẹjọ́ Lórí Bí Àwọn Ọlọ́pàá Ò Ṣe Ṣèrànwọ́ Nílùú Colombo tó jẹ́ olú ìlú Siri Láńkà, àwọn Ẹlẹ́rìí Jèhófà kọ̀wé pe ẹjọ́ kòtẹ́milọ́rùn lórí ẹjọ́ mọ́kànlá (), tó dá lórí bó ṣe yẹ káwọn ọlọ́pàá gbà wọ́n sílẹ̀, àmọ́ tí wọn ò ṣe bẹ́ẹ̀.
Ọ̀kan lára àwọn ẹjọ́ náà kan Ọ̀gbẹ́ni Niroshan Silva.
Ajẹ́jẹ̀ẹ́ ìnìkàngbé ẹlẹ́sìn Búdà kan lù ú nílùkulù, ó sì fipá mú un lọ sí àgọ́ ọlọ́pàá láti lọ fẹjọ́ ẹ̀ sùn.
Dípò tí àwọn ọlọ́pàá á fi gba Ọ̀gbẹ́ni Silva sílẹ̀, ṣe ni wọ́n tún lù ú.
Ọ̀gbẹ́ni Silva sọ pé, “A ò ní kí ìjọba ṣe ohun tó ṣàrà ọ̀tọ̀ fún wa lórílẹ̀-èdè Siri Láńkà, ìdájọ́ òdodo là ń fẹ́, kí wọ́n má fi ẹ̀tọ́ ọmọnìyàn tí gbogbo mùtúmùwà ní láti ṣe ẹ̀sìn tó wù wọ́n du ẹnikẹ́ni." Ilé ẹjọ́ ti gbà láti gbọ́ ẹjọ́ náà.
Ibi Tọ́rọ̀ Dé Báyìí Ìjọba orílẹ̀-èdè Siri Láńkà ti gbà pé òótọ́ ni ẹ̀tanú ẹ̀sìn wà lórílẹ̀-èdè yìí, wọ́n sì ti ṣèlérí pé àwọn máa “fi kún ìsapá àwọn láti jẹ́ kí àwọn èèyàn lómìnira láti ṣe ẹ̀sìn tó wù wọ́n." Àwọn Ẹlẹ́rìí Jèhófà wò ó pé bí ìjọba ṣe gbà pé ẹ̀tanú ẹ̀sìn wà yìí fi hàn pé ọ̀la ń bọ̀ wá dáa.
Ọ̀gbẹ́ni J. C. Weliamuna tó jẹ́ ajàfẹ́tọ̀ọ́ ọmọnìyàn, tó sì ti pẹ́ lẹ́nu iṣẹ́ yìí gbèjà àwọn Ẹlẹ́rìí Jèhófà, ó sọ pé: “Oríṣiríṣi ẹ̀sìn làwọn èèyàn ń ṣe lórílẹ̀-èdè Siri Láńkà látọdún yìí wà.
Kálukú ń ṣe tiẹ̀, ọ̀kan ò sì pa èkejì lára, àfi ẹnu àìpẹ́ yìí tí wàhálà bẹ̀rẹ̀.
Àwọn kan ò ka ìyẹn sí, wọ́n wá ń ni àwọn Ẹlẹ́rìí Jèhófà àtàwọn ẹlẹ́sìn kéékèèké míì lára, wọ́n sì ń hùwà ipá sí wọn.
Ṣe ni wọ́n ń tẹ ẹ̀tọ́ táwọn Ẹlẹ́rìí ní lábẹ́ òfin lójú.
Kò yẹ káwọn aláṣẹ kàn máa gba ẹ̀sùn èké tí wọ́n fi ń kan àwọn èèyàn yìí wọlé, ṣe ló yẹ kí wọ́n tú iṣu dé ìsàlẹ̀ ìkòkò ọ̀rọ̀ náà." Àwọn Ẹlẹ́rìí ń retí pé dídùn lọsàn máa so, pé àwọn ilé ẹjọ́ máa gba àwọn sílẹ̀ káwọn lè lómìnira láti máa ṣe ẹ̀sìn wọn fàlàlà.
Ojú ìjọba ni wọ́n wá ń wò báyìí, kí ìjọba tẹ̀ lé òfin tí wọ́n ṣe, kí wọ́n lè gbèjà ẹ̀tọ́ ọmọnìyàn àwọn Ẹlẹ́rìí Jèhófà.
Àwọn Ọlọ́pàá Dáàbò Bo Àwọn Ẹlẹ́rìí Jèhófà Níbi Tí Wọ́n Ti Ń Ṣe Àpéjọ Ńlá Nígbà tí àwọn Ẹlẹ́rìí Jèhófà lọ gbàṣẹ láti ṣe àpéjọ àgbègbè ní August  nílùú Colombo, tó jẹ́ olú ìlú Siri Láńkà, àwọn ọlọ́pàá ò fẹ́ gbà kí wọ́n ṣe irú àpéjọ ńlá bẹ́ẹ̀.
Ọ̀rọ̀ ààbò ni wọ́n ń rò, torí pé nígbà kan, àwọn ajẹ́jẹ̀ẹ́ ìnìkàngbé ẹlẹ́sìn Búdà kan tí wọ́n jẹ́ agbawèrèmẹ́sìn ti da ìpàdé àwọn Ẹlẹ́rìí Jèhófà rú, wọ́n sì ba àwọn ilé tí wọ́n ti ń jọ́sìn jẹ.
Àmọ́ àwọn ọlọ́pàá pa dà gbà kí wọ́n ṣe àpéjọ náà, àádọ́rin () ọlọ́pàá ló sì ń ṣọ́ pápá ìṣeré Sugathadasa Outdoor Stadium tí wọ́n ti ṣe é, bó tiẹ̀ jẹ́ pé ojú ọjọ́ ò dáa.
Gbogbo àwọn ẹgbẹ̀rún mẹ́fà ó lé ọgọ́rùn-ún mẹ́ta àti mẹ́rìndínlọ́gọ́rin (,) tó wá ló gbádùn àpéjọ náà láìsí ìdíwọ́ kankan.
Àwọn míì tí iye wọn jẹ́ ẹgbẹ̀rún méjì ó lé ọgọ́rùn-ún mẹ́fà àti méjìléláàádọ́rùn-ún (,) tún gbádùn àpéjọ náà láti ìlú Jaffna, kò sì sẹ́ni tó dí wọn lọ́wọ́.
Àpapọ̀ gbogbo wọn wá jẹ́ ẹgbẹ̀rún mẹ́sàn-án ó lé méjìdínláàádọ́rin (,).
Àwọn Ẹlẹ́rìí Jèhófà ń retí pé àwọn máa ṣe àpéjọ àgbègbè lọ́dún  láìsí ìdíwọ́, bíi ti eléyìí.
Àpéjọ àgbègbè tí wọ́n ṣe nílùú Colombo lọ́dún
Ṣé Ìjọba Turkmenistan Máa Tẹ̀ Lé Àwọn Ìpinnu tí Ìgbìmọ̀ Tó Ń Rí sí Ẹ̀tọ́ Ọmọnìyàn Lábẹ́ Ìdarí Ìparapọ̀ Àwọn Orílẹ̀-èdè Ṣe?
Nínú ìpinnu mẹ́wàá tí Ìgbìmọ̀ Tó Ń Rí sí Ẹ̀tọ́ Ọmọnìyàn lábẹ́ ìdarí Ìparapọ̀ Àwọn Orílẹ̀-èdè ṣe lẹ́nu àìpẹ́ yìí, wọ́n sọ fún ìjọba orílẹ̀-èdè Turkmenistan pé kí wọ́n mú àdéhùn tí wọ́n tọwọ́ bọ̀ ṣẹ, pé àwọn ò ní fi ẹ̀tọ́ ọmọnìyàn àwọn aráàlú dù wọ́n. * Ọdún  àti  ni wọ́n gbé àwọn ìpinnu yìí jáde, wọ́n sọ pé ìjọba Turkmenistan ò gbọ́dọ̀ fìyà jẹ àwọn tí ẹ̀rí ọkàn ò jẹ́ kí wọ́n ṣiṣẹ́ ológun mọ́, wọ́n sì gbọ́dọ̀ tẹ̀ lé àdéhùn International Covenant on Civil and Political Rights tó wá látọ̀dọ̀ Ìparapọ̀ Àwọn Orílẹ̀-èdè, èyí tí ìjọba Turkmenistan ti tọwọ́ bọ̀.
Àwọn Ẹlẹ́rìí Ń Wá Ojútùú Ẹ̀sùn tí àwọn ọkùnrin mẹ́wàá tí wọ́n jẹ́ Ẹlẹ́rìí Jèhófà mú wá ní September  ló mú kí Ìgbìmọ̀ yìí ṣe àwọn ìpinnu yẹn.
Ṣe ni ìjọba fìyà jẹ àwọn ọkùnrin náà torí pé ẹ̀rí ọkàn ò jẹ́ kí wọ́n ṣiṣẹ́ ológun.
Mẹ́sàn-án nínú wọn ni wọ́n ṣe bọ́ṣẹ ṣe ń ṣojú, ìròyìn tá a gbọ́ ni pé wọ́n máa ń lù wọ́n, wọ́n sì ń fìyà pá wọn lórí.
Ibi tí wọ́n fi wọ́n sí lẹ́wọ̀n tún gbóná gan-an, ó dọ̀tí, àwọn ẹlẹ́wọ̀n tó sì ń lo ibẹ̀ ti pọ̀ jù, èyí sì lè mú kí wọ́n kó àìsàn.
Gbogbo ìpinnu tí Ìgbìmọ̀ náà ṣe fi hàn pé ìjọba orílẹ̀-èdè Turkmenistan ti fi “òmìnira èrò, ẹ̀rí ọkàn àti ẹ̀sìn" du àwọn ọkùnrin tí ẹ̀rí ọkàn ò jẹ́ kí wọ́n ṣiṣẹ́ ológun yìí.
Ní ti àwọn ọkùnrin mẹ́sàn-án tí wọ́n fìyà jẹ lẹ́wọ̀n, Ìgbìmọ̀ náà sọ pé ìjọba Turkmenistan ò “fọ̀wọ̀ [wọn] wọ̀ wọ́n, wọ́n sì hùwà àìdáa sí wọn" àti pé wọ́n “hùwà ìkà sí [wọn], wọ́n fìyà tí kò tọ́ jẹ wọ́n, ìyà tí wọ́n sì fi jẹ wọ́n yìí bù wọ́n kù, kò yẹ ọmọ èèyàn rárá." Ìgbìmọ̀ náà sọ pé kí ọ̀rọ̀ náà lè lójú, ìjọba orílẹ̀-èdè Turkmenistan gbọ́dọ̀ fagi lé gbogbo àkọsílẹ̀ tó bá wà pé ọ̀daràn làwọn Ẹlẹ́rìí Jèhófà yìí, kí wọ́n sanwó gbà-máà-bínú fún wọn, kí wọ́n sì tún òfin ilẹ̀ wọn ṣe kí wọ́n má bàa “fi ẹ̀tọ́ táwọn èèyàn ní láti kọ iṣẹ́ ológun dù wọ́n mọ́ rárá." Ìgbìmọ̀ náà tún sọ fún ìjọba pé kí wọ́n ṣèwádìí dáadáa láìgbè sẹ́yìn ẹnì kankan nípa àwọn tí wọ́n fẹjọ́ wọn sùn pé wọ́n ń hùwà àìdáa sáwọn Ẹlẹ́rìí, kí wọ́n sì pe ẹnikẹ́ni tó bá jẹ̀bi lẹ́jọ́.
Lọ́dún , àwọn ọkùnrin márùn-ún míì tí wọ́n jẹ́ Ẹlẹ́rìí fẹjọ́ sun Ìgbìmọ̀ náà pé ìjọba fìyà jẹ àwọn torí pé ẹ̀rí ọkàn ò jẹ́ káwọn ṣiṣẹ́ ológun.
Àwọn agbẹjọ́rò wọn ń retí pé ìpinnu tí Ìgbìmọ̀ náà máa ṣe lórí ọ̀rọ̀ wọn máa jọ ti àwọn mẹ́wàá àkọ́kọ́.
Wọ́n Fìyà Jẹ Navruz Nasyrlayev Gan-an Láìtọ́ Ọ̀kan lára ìpinnu tí Ìgbìmọ̀ náà ṣe, tó jáde ní July , , dá lórí ọ̀rọ̀ Navruz Nasyrlayev.
Nígbà tí ìjọba kọ́kọ́ pè é kó wá wọṣẹ́ ológun ní April  lọ́mọ ọdún méjìdínlógún [], ó ṣàlàyé fáwọn aláṣẹ pé ẹ̀rí ọkàn ò ní jẹ́ kóun ṣe é.
Àmọ́, ó sọ pé òun ṣe tán láti ṣe iṣẹ́ àṣesìnlú.
Wọ́n pa dà dá a lẹ́bi pé ó kọ̀ láti ṣiṣẹ́ ológun, wọ́n sì rán an lọ sẹ́wọ̀n ọdún méjì ní ẹ̀wọ̀n LBK- nílùú Seydi.
Nígbà tó wà níbẹ̀, léraléra ni wọ́n máa ń tì í mọ́nú yàrá kan tí wọ́n ti ń fìyà jẹ ẹ́, tí àwọn ẹ̀ṣọ́ kan tó fi nǹkan bojú á sì lù ú ní àlùbami.
Ní January , lẹ́yìn oṣù kan tí wọ́n dá a sílẹ̀, wọ́n tún pe Ọ̀gbẹ́ni Nasyrlayev pé kó wá wọṣẹ́ ológun.
Ṣe ló tún sọ fún wọn pé òun ṣe tán láti ṣiṣẹ́ àṣesìnlú dípò iṣẹ́ ológun, àmọ́ wọ́n dá a lẹ́bi, wọ́n sì tún rán an lọ sẹ́wọ̀n ọdún méjì míì lórí ẹ̀sùn kan náà.
Lọ́tẹ̀ yìí, “ẹ̀wọ̀n tí wọ́n ti ń ṣẹ́ni níṣẹ̀ẹ́" ni wọ́n fi sí, ipò nǹkan níbẹ̀ sì “burú kọjá sísọ." Bíi ti tẹ́lẹ̀, ṣe ni àwọn ẹ̀ṣọ́ ọgbà ẹ̀wọ̀n máa ń lù ú ní àlùbami, tí wọ́n sì máa ń fipá mú un láti ṣe iṣẹ́ tó ń rẹni nípò wálẹ̀.
Ìyà jẹ àwọn mọ̀lẹ́bí Ọ̀gbẹ́ni Nasyrlayev náà.
Kò pẹ́ lẹ́yìn tí Ìgbìmọ̀ náà kọ̀wé sí ìjọba orílẹ̀-èdè Turkmenistan pé kí wọ́n ṣàlàyé ohun tó mú wọn máa fìyà tí kò tọ́ jẹ Ọ̀gbẹ́ni Nasyrlayev ni àwọn ọlọ́pàá wá ya bá àwọn mọ̀lẹ́bí rẹ̀ nílé ní ìlú Dashoguz.
Wọ́n ṣe àwọn mọ̀lẹ́bí rẹ̀ àtàwọn àlejò wọn ṣúkaṣùka, ó jọ pé ṣe ni wọ́n wá gbẹ̀san torí pé Ọ̀gbẹ́ni Nasyrlayev ti fẹjọ́ wọn sùn.
Bó tiẹ̀ jẹ́ pé wọ́n dá Ọ̀gbẹ́ni Nasyrlayev sílẹ̀ lẹ́wọ̀n ní May , ràbọ̀ràbọ̀ ẹ̀wọ̀n tí wọ́n rán an lọ ò tíì tán lára ẹ̀.
Ìgbìmọ̀ náà kíyè sí i pé wọ́n ti fìyà jẹ ẹ́ jù, àti pé ẹ̀ẹ̀mejì ni wọ́n dá a lẹ́bi, tí wọ́n sì fìyà jẹ ẹ́ lórí “ohun kan náà tó ti pinnu pé òun ò ní ṣe torí ẹ̀rí ọkàn." Ohun tí Ìgbìmọ̀ náà fi parí ọ̀rọ̀ wọn nìyí: “Ohun tí [Ọ̀gbẹ́ni Nasyrlayev] gbà gbọ́ ló mú kó kọ̀ láti wọṣẹ́ ológun dandan . . . , bí wọ́n [sì] ṣe dá a lẹ́bi, tí wọ́n wá rán an lọ sẹ́wọ̀n fi hàn pé wọ́n tẹ ẹ̀tọ́ rẹ̀ lójú, ìyẹn òmìnira èrò, ẹ̀rí ọkàn àti òmìnira ẹ̀sìn tó ní." Ṣé Ìjọba Turkmenistan Máa Yí Pa Dà Lórí Bí Wọ́n Ṣe Ń Ṣe Sáwọn Ẹlẹ́rìí Jèhófà?
Lọ́dún , nínú ìròyìn kan tó kọ́kọ́ jáde lórí ọ̀rọ̀ ẹ̀tọ́ ọmọnìyàn lórílẹ̀-èdè Turkmenistan, Ìgbìmọ̀ náà rọ ìjọba pé kí wọ́n “jáwọ́ nínú bí wọ́n ṣe ń pe gbogbo àwọn tí ẹ̀rí ọkàn ò jẹ́ kí wọ́n ṣiṣẹ́ ológun lẹ́jọ́, kí wọ́n sì dá àwọn tó wà lẹ́wọ̀n báyìí sílẹ̀." Ìjọba Turkmenistan láwọn ti gbọ́, àmọ́ wọn ò ṣe gbogbo ohun tí Ìgbìmọ̀ náà sọ délẹ̀délẹ̀.
Lóòótọ́, ní February , wọ́n dá Ẹlẹ́rìí tó gbẹ̀yìn sí ẹ̀wọ̀n lórí ọ̀rọ̀ ẹ̀rí ọkàn àti iṣẹ́ ológun sílẹ̀.
Látìgbà yẹn, wọn ò rán Ẹlẹ́rìí Jèhófà kankan lọ sẹ́wọ̀n torí pé ẹ̀rí ọkàn ò jẹ́ kó ṣiṣẹ́ ológun.
Àmọ́ o, ìjọba Turkmenistan ò yéé pe àwọn tí ẹ̀rí ọkàn ò jẹ́ kí wọ́n ṣiṣẹ́ ológun lẹ́jọ́, wọ́n sì ń fìyà jẹ wọ́n.
Ohun tí wọ́n ń ṣe yìí ta ko àdéhùn tí wọ́n bá ìjọba àpapọ̀ kárí ayé ṣe pé àwọn ò ní fi ẹ̀tọ́ ọmọnìyàn du àwọn aráàlú.
Láti apá ìparí ọdún  ni ìjọba Turkmenistan ti ń rán àwọn tí ẹ̀rí ọkàn ò jẹ́ kí wọ́n ṣiṣẹ́ ológun lọ ṣiṣẹ́ àṣekára lérò àtibá wọn wí.
Ara ìyà tí wọ́n fi ń jẹ irú àwọn yìí ni pé láàárín ọdún kan sí méjì, wọ́n gbọ́dọ̀ máa san ìdá márùn-ún owó oṣù wọn fún Ìjọba.
Lọ́wọ́lọ́wọ́ báyìí, Ẹlẹ́rìí méjì ni wọ́n ti rán lọ sẹ́nu iṣẹ́ àṣekára lérò àtibá wọn wí.
Láwọn ìgbà míì, ṣe ni àwọn aláṣẹ máa ń fúngun mọ́ àwọn tí ẹ̀rí ọkàn ò jẹ́ kí wọ́n ṣiṣẹ́ ológun gidigidi kí wọ́n lè fipá mú wọn ṣe ohun tó ta ko nǹkan tí wọ́n gbà gbọ́.
Bí àpẹẹrẹ, ní June , , agbófinró ìlú àtàwọn aṣojú Ẹ̀ka Tó Ń Bójú Tó Àwọn Ológun lọ sílé Ẹlẹ́rìí Jèhófà kan tó ń jẹ́ Artur Yangibayev.
Ó ti kọ̀wé sí ìjọba pé kí wọ́n jẹ́ kóun ṣiṣẹ́ àṣesìnlú, àmọ́ wọ́n mú un lọ sí ọ́fíìsì agbẹjọ́rò, wọ́n sì fúngun mọ́ ọn gidigidi níbẹ̀ débi pé wọ́n fipá mú un kọ lẹ́tà pé òun fagi lé ìwé tóun kọ́kọ́ kọ.
Nígbà tó yá, Ọ̀gbẹ́ni Yangibayev kọ̀wé láti fẹjọ́ sùn lórí bí àwọn aláṣẹ ṣe fúngun mọ́ ọn yìí, lẹ́yìn tí wọ́n sì tì í mọ́lé fún ọ̀sẹ̀ mẹ́ta, wọ́n dá a sílẹ̀, àmọ́ wọ́n sọ pé àwọn á ṣì máa ṣọ́ ọ fún ọdún méjì. * Àwọn Ọ̀rọ̀ Míì Tó Jẹ Mọ́ Ẹ̀tọ́ Ọmọnìyàn tí Kò Tíì Lójú Yàtọ̀ sí pé ìjọba orílẹ̀-èdè Turkmenistan ń fìyà tí kò tọ́ jẹ àwọn tí ẹ̀rí ọkàn ò jẹ́ kí wọ́n ṣiṣẹ́ ológun, wọn ò jẹ́ káwọn aráàlú ráyè jọ́sìn Ọlọ́run, wọ́n sì ń fìyà jẹ àwọn tó bá ń ṣe bẹ́ẹ̀.
Ìgbìmọ̀ Tó Ń Rí sí Fífìyà Jẹni lábẹ́ ìdarí Ìparapọ̀ Àwọn Orílẹ̀-èdè gbé ìròyìn kan jáde ní January , wọ́n rọ ìjọba Turkmenistan pé kí wọ́n “rí i pé wọ́n tètè bẹ̀rẹ̀ sí í ṣèwádìí tó jinlẹ̀ láìṣègbè . . .
lórí ọ̀rọ̀ Bahram Hemdemov, Ẹlẹ́rìí Jèhófà tí wọ́n tì mọ́lé ní May , tá a gbọ́ pé wọ́n ń fìyà jẹ [àti] lórí ọ̀rọ̀ Mansur Masharipov, Ẹlẹ́rìí Jèhófà tí wọ́n mú ní July , tí wọ́n lù nílùkulù, tí wọ́n sì fipá tì í mọ́lé níléeṣẹ́ kan tí wọ́n ti ń ṣèrànwọ́ fáwọn tó ti sọ oògùn olóró di bárakú." Wọ́n ti tú Ọ̀gbẹ́ni Masharipov sílẹ̀ lẹ́yìn tó lo ọdún kan lẹ́wọ̀n.
Wọ́n sọ pé Ọ̀gbẹ́ni Hemdemov jẹ̀bi torí pé ó ń ṣe ìjọsìn tí kò bófin mu, wọ́n sì fi Ọ̀gbẹ́ni Masharipov sẹ́wọ̀n lórí ẹ̀sùn irọ́ tí wọ́n lọ́ mọ́ ọn lẹ́sẹ̀ torí pé ó ń sin Ọlọ́run, àmọ́ àwọn méjèèjì ò mọwọ́ mẹsẹ̀.
Àwọn Ẹlẹ́rìí Jèhófà ní Turkmenistan ń retí pé láìpẹ́, ìjọba máa wá nǹkan ṣe sáwọn ọ̀rọ̀ yìí, wọ́n á sì gbé òmìnira ẹ̀sìn àti ẹ̀rí ọkàn lárugẹ.
Tí wọ́n bá ṣe bẹ́ẹ̀, ó máa fi hàn pé wọ́n gbà pé àwọn ọkùnrin yẹn lẹ́tọ̀ọ́ láti sọ pé ẹ̀rí ọkàn ò jẹ́ káwọn ṣiṣẹ́ ológun, wọ́n á sì fi hàn pé àwọn ń tiraka lóòótọ́ láti ṣàtúnṣe lórí bí wọ́n ti ṣe fi ẹ̀tọ́ ọmọnìyàn àwọn èèyàn dù wọ́n.
ìpínrọ̀  Òfin ìjọba àpapọ̀ kárí ayé fọwọ́ sí i pé èèyàn lẹ́tọ̀ọ́ láti sọ pé òun ò ṣiṣẹ́ ológun torí ẹ̀rí ọkàn, ọ̀pọ̀ orílẹ̀-èdè ló sì ṣòfin tó fọwọ́ sí i.
Àmọ́, ìjọba orílẹ̀-èdè Turkmenistan, Azerbaijan, Eritrea, Singapore, South Korea àti Tọ́kì ò gbà pé èèyàn lẹ́tọ̀ọ́ láti ṣe bẹ́ẹ̀, kódà, wọn ò yéé pe àwọn Ẹlẹ́rìí Jèhófà tí ẹ̀rí ọkàn ò jẹ́ kí wọ́n wọṣẹ́ ológun lẹ́jọ́.
ìpínrọ̀  Ohun tí èyí túmọ̀ sí ni pé dípò tí wọ́n á fi rán an lẹ́wọ̀n, wọn ò ní jẹ́ kó lómìnira, ṣe ni wọ́n á máa ṣọ́ ọ.
Àwọn ọlọ́pàá ń ṣọ́ Ọ̀gbẹ́ni Yangibayev lọ́wọ́ lẹ́sẹ̀, àmọ́ wọn ò tíì fi sẹ́wọ̀n.
Orílẹ̀-èdè Jọ́jíà Gbà Pé Àwọn Jẹ̀bi Nílé Ẹjọ́ Ẹ̀tọ́ Ọmọnìyàn Ti Ilẹ̀ Yúróòpù Ní October , , Ilé Ẹjọ́ Ẹ̀tọ́ Ọmọnìyàn Ti Ilẹ̀ Yúróòpù (ECHR) sọ ìpinnu wọn pé àwọ́n ti gbọ́ ẹ̀bẹ̀ orílẹ̀-èdè Jọ́jíà nípa àwọn Ẹlẹ́rìí Jèhófà mẹ́wàá tí wọ́n dá lẹ́jọ́ láìtọ́.
Bí àpẹẹrẹ, nínú ẹjọ́ Gabunia and others v.
Georgia, ìjọba gbà láti san EUR  (ìyẹn nǹkan bí ₦,) fún ọ̀kọ̀ọ̀kan àwọn ẹlẹ́rìí tọ́rọ̀ kan torí bí wọ́n ṣe ṣàìtọ́ sí wọn, tí wọn ò sì bọ̀wọ̀ fún ẹ̀tọ́ tí wọ́n ní lábẹ́ òfin láti ṣe ẹ̀sìn tó wù wọ́n bó ṣe wà nínú abala kẹsàn-án àti ìkẹrìnlá nínú Àdéhùn Àjọṣe Ti Ilẹ̀ Yúróòpù Lórí Ẹ̀tọ́ Ọmọnìyàn.
Ní September , àwọn Ẹlẹ́rìí Jèhófà mẹ́wàá gbé ẹjọ́ lọ sí Ilé Ẹjọ́ Ẹ̀tọ́ Ọmọnìyàn Ti Ilẹ̀ Yúróòpù (ECHR) torí ìwà ìkà táwọn olórí ẹ̀sìn àti ìjọba hù sí wọn lẹ́ẹ̀mẹrin ọ̀tọ̀ọ̀tọ̀.
Kódà, láti October  sí November  ni wọ́n ti ń ṣe inúnibíni sí àwọn Ẹlẹ́rìí Jèhófà ní Jọ́jíà.
Àwọn aláàbò ìlú pàápàá lọ́wọ́ sí ìwà ìkà yìí yálà ní tààràtà tàbí nípa bí wọ́n ò ṣe dáàbò bò wá nígbà táwọn alátakò gbéjà kò wá.
Ṣáájú ẹjọ́ Gabunia, Ilé Ẹjọ́ Ẹ̀tọ́ Ọmọnìyàn Ti Ilẹ̀ Yúróòpù dá ẹjọ́ mẹ́ta tó le lòdì sí ìjọba ilẹ̀ Jọ́jíà.
Nínú ìdájọ́ náà, Ilé Ẹjọ́ dẹ́bi fún ìjọba Jọ́jíà torí bí wọ́n ṣe kùnà láti dáàbò bo ẹ̀tọ́ táwọn Ẹlẹ́rìí Jèhófà ní, tí wọ́n sì fàyè gba ìwà ìkà táwọn èèyàn ń hù sí wọn láàárín àkókò yẹn.
Ilé Ẹjọ́ Ẹ̀tọ́ Ọmọnìyàn Ti Ilẹ̀ Yúróòpù wá parí ọ̀rọ̀ pé bí àwọn aláàbò ìlú ṣe dágunlá sí ohun tó ń ṣẹlẹ̀ sáwọn Ẹlẹ́rìí Jèhófà “fi hàn pé wọ́n lọ́wọ́ sí ìwà burúkú náà." Wọ́n tún sọ pé: “Bí àwọn aláṣẹ ilẹ̀ Jọ́jíà kò ṣe ṣe ohun tó yẹ láti pèsè ààbò ti mú kí àwọn ẹlòmíì máa hùwà ìkà sáwọn Ẹlẹ́rìí Jèhófà káàkiri orílẹ̀-èdè náà." Ilé Ẹjọ́ Ẹ̀tọ́ Ọmọnìyàn Ti Ilẹ̀ Yúróòpù tún kíyè sí pé “ìgbìmọ̀ aṣòfin ìlú àtàwọn tó ń fíná mọ́ àwọn ajẹ́rìí jọ lẹ̀dí àpò pọ̀" àti pé àwọn ilé ẹjọ́ ilẹ̀ Jọ́jíà “ṣègbè nínú àwọn ẹjọ́ tí wọ́n dá torí pé wọ́n ò wádìí ọ̀rọ̀ délẹ̀" kí wọ́n tó dájọ́.
Bí ìjọba ilẹ̀ Jọ́jíà ṣe tètè wá bẹ̀bẹ̀, tí wọ́n sì gbà pé àwọn jẹ̀bi gbogbo ohun táwọn ṣe sí àwọn Ẹlẹ́rìí Jèhófà, ló jẹ́ kí wọ́n bọ́ lọ́wọ́ ìdájọ́ ẹlẹ́ẹ̀kẹrin tí Ilé Ẹjọ́ Ẹ̀tọ́ Ọmọnìyàn Ti Ilẹ̀ Yúróòpù ì bá dá fún wọn; ìyẹn ì bá sì kó gbogbo ìdájọ́ mẹ́ta àkọ́kọ́ pọ̀ mọ́ ìkẹrin.
Ní báyìí, a dúpẹ́ pé ìjọba àtàwọn oníṣọ́ọ̀ṣì ò hùwà ìkà sáwọn Ẹlẹ́rìí Jèhófà mọ́ lórílẹ̀-èdè Jọ́jíà.
Wọ́n ti wá lómìnira ẹ̀sìn.
Ilé Ẹjọ́ Kan ní Kazakhstan Tún Dá Teymur Akhmedov Lẹ́bi Láìtọ́ Ní June , , Ilé Ẹjọ́ Ìlú Astana fagi lé ẹjọ́ kòtẹ́milọ́rùn tí Teymur Akhmedov pè lórí ẹ̀sùn ọ̀daràn tí wọ́n fi kàn án.
Èyí túmọ̀ sí pé ó máa fi ẹ̀wọ̀n ọdún márùn-ún gbára lóòótọ́, wọ́n sì máa fòfin dè é fún ọdún mẹ́ta kó má bàa jọ́sìn.
Ẹnì kan tó jẹ́ ajàfẹ́tọ̀ọ́ ọmọnìyàn karí ayé wà nílé ẹjọ́ ní June  yẹn, ó ní: “Ìrẹ́jẹ gbáà ni, torí ẹ̀rí pọ̀ rẹpẹtẹ láti fi hàn pé Ọ̀gbẹ́ni Akhmedov ò jẹ̀bi." Àwọn agbẹjọ́rò rẹ̀ ti ń ronú àtipe ẹjọ́ kòtẹ́milọ́rùn míì.
January  ni àwọn òṣìṣẹ́ Ìgbìmọ̀ Tó Ń Rí sí Ààbò lórílẹ̀-èdè náà mú Ọ̀gbẹ́ni Akhmedov, tí wọ́n sì fi sí àtìmọ́lé lórí ẹ̀sùn pé ó ń ṣe ìjọsìn tí kò bófin mu.
Àtìmọ́lé ló wà títí di May ,  tí wọ́n fi gbọ́ ẹjọ́ rẹ̀ ní Ilé Ẹjọ́ Saryarkinskiy, tí ilé ẹjọ́ sì sọ pé ó jẹ̀bi.
Wọ́n ló ń mú kí àwọn èèyàn máa kórìíra ẹ̀sìn míì, ìyẹn sì ta ko Àpilẹ̀kọ  () nínú Òfin tí ìjọba Kazakhstan ṣe lórí Ìwà Ọ̀daràn.
Ọ̀gbẹ́ni Akhmedov fi gbogbo ẹnu sọ pé òun ò jẹ̀bi, ó ní ṣe lòun kàn ń sọ ohun tí òun gbà gbọ́ fáwọn ẹlòmíì, tí òun sì ń fi han àwọn aládùúgbò òun pé òun nífẹ̀ẹ́ wọn.
Ó ṣe tán, Òfin Orílẹ̀-èdè Kazakhstan àtàwọn ìwé àdéhùn tí ìjọba orílẹ̀-èdè Kazakhstan ti tọwọ́ bọ̀ lọ́dọ̀ ìjọba àpapọ̀ fọwọ́ sí i pé èèyàn lè sọ ohun tó bá gbà gbọ́ fáwọn míì.
Àwọn Aláṣẹ Kìlọ̀ Fáwọn Ẹlẹ́rìí Pé Àwọ́n Máa Ti Ẹ̀ka Ọ́fíìsì Wọn Pa ní Rọ́ṣíà, Èyí Ò sì Ní Jẹ́ Kí Wọ́n Lómìnira Ẹ̀sìn Àwọn aláṣẹ orílẹ̀-èdè Rọ́ṣíà ti gbé ìgbésẹ̀ míì láti fòfin de àwọn Ẹlẹ́rìí Jèhófà.
Ìgbésẹ̀ ọ̀hún le gan-an, ìjọba sì ń tì wọ́n lẹ́yìn.
Agbẹjọ́rò Àgbà ń halẹ̀ mọ́ wọn pé ìjọba máa ti Ẹ̀ka Ọ́fíìsì Tó Ń Bójú Tó Iṣẹ́ Àwa Ẹlẹ́rìí Jèhófà ní Rọ́ṣíà pa torí ẹ̀sùn “agbawèrèmẹ́sìn" tí wọ́n fi kàn wọ́n.
Nínú lẹ́tà tí wọ́n kọ sí wọn ní March ,  láti kìlọ̀ fún wọn, Igbákejì Agbẹjọ́rò Àgbà, V. Ya. Grin pàṣẹ pé láàárín oṣù méjì, kí Ẹ̀ka Ọ́fíìsì náà wá nǹkan ṣe sí gbogbo “ẹrù òfin" tó wà lọ́wọ́ wọn.
Ìjọba orílẹ̀-èdè Rọ́ṣíà ti ń gbìyànjú láti ká àwọn Ẹlẹ́rìí Jèhófà lọ́wọ́ kò kí wọ́n má bàa lómìnira láti ṣe ẹ̀sìn wọn, àmọ́ lẹ́tà yìí tún wá jẹ́ kọ́rọ̀ náà burú sí i.
Tí wọ́n bá ti Ẹ̀ka Ọ́fíìsì náà pa, wọ́n á dáwọ́ iṣẹ́ dúró níbẹ̀, wọ́n á kà á mọ́ àwọn iléeṣẹ́ tí ìjọba kà sí agbawèrèmẹ́sìn, ilé náà á sì di ti ìjọba.
Gbogbo ilé ìsìn àwọn Ẹlẹ́rìí Jèhófà, tí iye rẹ̀ jẹ́ ọgọ́rùn-ún mẹ́rin ó lé mẹ́fà [] tí wọ́n forúkọ wọn sílẹ̀ lábẹ́ òfin àtàwọn ìjọ tó lé ní ẹgbẹ̀rún méjì ààbọ̀ [,] ló ṣeé ṣe kí wọ́n tì pa torí wọ́n ń bá Ẹ̀ka Ọ́fíìsì náà ṣiṣẹ́ pọ̀.
Èyí lè mú kí ìjọba gbẹ́sẹ̀ lé àwọn Gbọ̀ngàn Ìjọba (ilé ìjọsìn) àwọn Ẹlẹ́rìí Jèhófà jákèjádò Rọ́ṣíà.
Torí náà, tí wọ́n bá ti Ẹ̀ka Ọ́fíìsì náà pa, ohun tó máa yọrí sí ni pé àwọn Ẹlẹ́rìí Jèhófà ò ní lẹ́tọ̀ọ́ láti ṣe ẹ̀sìn wọn mọ́.
ÀWÒRÁN YÌÍ DÁ LÉ: Bí Ìjọba Orílẹ̀-èdè Rọ́ṣíà Ṣe Ń Fòfin De Òmìnira Ẹ̀sìn Wà á jáde lédè Gẹ̀ẹ́sì Wà á jáde lédè Rọ́ṣíà Ohun tí kò ṣẹlẹ̀ táwọn kan hùmọ̀ ni ìjọba ilẹ̀ Rọ́ṣíà fi ń gbéjà ko àwọn Ẹlẹ́rìí Jèhófà, wọ́n sì ń mọ̀ọ́mọ̀ ṣi òfin orílẹ̀-èdè Rọ́ṣíà lò, èyí tó dá lórí Bí Wọ́n Ṣe Lè Gbéjà Ko Àwọn Agbawèrèmẹ́sìn, láti fìyà jẹ wọ́n.
Lọ́dún , Ìgbìmọ̀ Tó Ń Rí sí Ẹ̀tọ́ Ọmọnìyàn lábẹ́ ìdarí Ìparapọ̀ Àwọn Orílẹ̀-èdè sọ pé inú àwọn ò dùn sí “ọ̀pọ̀lọpọ̀ ìròyìn tó ń wọlé, tó ń fi hàn pé ìjọba túbọ̀ ń lo òfin [nípa Àwọn Agbawèrèmẹ́sìn] láti ṣèdíwọ́ fún òmìnira ọ̀rọ̀ sísọ . . .
àti òmìnira ẹ̀sìn, pàápàá jù lọ fáwọn Ẹlẹ́rìí Jèhófà." * Kárí ayé làwọn Ẹlẹ́rìí Jèhófà wà, wọ́n sì ti forúkọ ẹ̀sìn wọn sílẹ̀ lábẹ́ òfin.
Wọ́n lómìnira láti ṣe ẹ̀sìn wọn láwọn orílẹ̀-èdè tó ti dòmìnira káàkiri ayé àti ní gbogbo orílẹ̀-èdè tó wà lábẹ́ Àwùjọ Àwọn Orílẹ̀-Èdè Ilẹ̀ Yúróòpù.
Àmọ́ ọ̀rọ̀ ò rí bẹ́ẹ̀ ní Rọ́ṣíà.
Láàárín ọdún  sí  ni wọ́n ti bẹ̀rẹ̀ sí í gbé ìgbésẹ̀ lóríṣiríṣi kí wọ́n lè ṣèdíwọ́ fún ẹ̀sìn táwọn Ẹlẹ́rìí Jèhófà ń ṣe ní ìrọwọ́rọsẹ̀, wọn ò sì dáwọ́ dúró látìgbà náà.
Ọ̀rọ̀ ọ̀hún tún wá burú sí i lẹ́yìn tí ìjọba ilẹ̀ Rọ́ṣíà ṣòfin láti gbéjà ko àwọn agbawèrèmẹ́sìn, wọ́n sì ti ń ṣi òfin yẹn lò láti fìyà jẹ àwọn Ẹlẹ́rìí Jèhófà.
Òfin Ò Ṣàlàyé Kedere Nípa Àwọn Tó Ń Jẹ́ Agbawèrèmẹ́sìn, Àwọn Aláṣẹ Wá Ń Ṣì í Lò
Lọ́dún , ìjọba ilẹ̀ Rọ́ṣíà ṣe òfin tó dá lórí Bí Wọ́n Ṣe Lè Gbéjà Ko Àwọn Agbawèrèmẹ́sìn torí ọ̀rọ̀ àwọn apániláyà.
Látìgbà tí wọ́n ti ṣe òfin náà ni àwọn èèyàn ti ń rò ó pé ó ṣeé ṣe káwọn aláṣẹ ilẹ̀ Rọ́ṣíà ṣi òfin náà lò láti fìyà jẹ wọ́n, torí òfin náà ò ṣàlàyé délẹ̀délẹ̀ nípa àwọn tí wọ́n ń pè ní agbawèrèmẹ́sìn.
Lọ́dún , Ìgbìmọ̀ Tó Ń Rí sí Ẹ̀tọ́ Ọmọnìyàn lábẹ́ ìdarí Ìparapọ̀ Àwọn Orílẹ̀-èdè rọ ìjọba ilẹ̀ Rọ́ṣíà láti ṣàtúnṣe sí òfin náà, kí wọ́n sì ṣàlàyé délẹ̀délẹ̀ nípa ohun tí wọ́n ń pè ní agbawèrèmẹ́sìn, “kó má bàa sáyè fún ẹnikẹ́ni láti ṣì í lò." * Wọ́n ṣàtúnṣe sí òfin náà, àmọ́ dípò kí wọ́n ṣàlàyé rẹ̀ dáadáa, ṣe ni àtúnṣe náà jẹ́ kí ìtumọ̀ rẹ̀ gbòòrò.
Lọ́dún , Ilé Ìgbìmọ̀ Aṣòfin ti Ìgbìmọ̀ Ilẹ̀ Yúróòpù kíyè sí i pé: “Òfin ti tẹ́lẹ̀ sọ pé agbawèrèmẹ́sìn làwọn tó ń ‘ṣe ohun tó ń da àwùjọ rú, tó ń rúná sí kẹ́lẹ́yàmẹ̀yà, tó ń da orílẹ̀-èdè rú tàbí tó ń dá wàhálà sílẹ̀ láàárín àwọn ẹlẹ́sìn, ohun tí wọ́n ń ṣe sì máa ń mú ìwà ipá dá ní tàbí kí wọ́n sún àwọn èèyàn hùwà ipá.’ Nígbà tí wọ́n tún òfin náà ṣe lọ́dún , wọ́n yọ gbólóhùn náà, ‘ohun tí wọ́n ń ṣe sì máa ń mú ìwà ipá dá ní tàbí kí wọ́n sún àwọn èèyàn hùwà ipá.’ . . .
Èyí ti wá mú kí ọ̀rọ̀ náà ‘agbawèrèmẹ́sìn’ nítumọ̀ tó pọ̀, àwọn agbófinró sì lè ṣì í lò." Ohun táwọn èèyàn rò pé àwọn aláṣẹ máa ṣi òfin náà lò wá dòótọ́.
Lọ́dún , Agbẹjọ́rò Àgbà lo òfin yìí láti fẹ̀sùn kan àwọn Ẹlẹ́rìí Jèhófà, kí wọ́n sì tọ pinpin ọ̀rọ̀ wọn.
Igbákejì Agbẹjọ́rò Àgbà, Ọ̀gbẹ́ni V. Ya. Grin, tóun náà fọwọ́ sí lẹ́tà tí ìjọba kọ lẹ́nu àìpẹ́ yìí sí Ẹ̀ka Ọ́fíìsì wa, kọ lẹ́tà láti pàṣẹ fáwọn agbẹjọ́rò pé kí wọ́n bẹ̀rẹ̀ ìwádìí nípa àwọn Ẹlẹ́rìí Jèhófà.
Lẹ́tà yìí ló kọ́kọ́ fi hàn pé káàkiri orílẹ̀-èdè Rọ́ṣíà ni wọ́n ti fẹ́ fòfin de àwọn Ẹlẹ́rìí Jèhófà, àwọn aláṣẹ sì ń tì wọ́n lẹ́yìn.
Bó tiẹ̀ jẹ́ pé àwọn Ẹlẹ́rìí kì í hùwà ọ̀daràn, jákèjádò orílẹ̀-èdè Rọ́ṣíà làwọn agbẹjọ́rò ti ń fẹ̀sùn kàn wọ́n, ẹjọ́ tó lé ní ọgọ́rùn-ún márùn-ún [] ló ti wà lọ́rùn wọn látọdún .
Ilé Ìgbìmọ̀ Aṣòfin ti Ìgbìmọ̀ Ilẹ̀ Yúróòpù tún kíyè sí i pé: “Ìjọba ilẹ̀ Rọ́ṣíà ti ṣi Òfin tí ìjọba àpapọ̀ orílẹ̀-èdè náà ṣe lò, èyí ‘tó dá lórí bí wọ́n ṣe lè gbéjà ko àwọn agbawèrèmẹ́sìn,’ (ìyẹn Òfin Agbawèrèmẹ́sìn), tí wọ́n ṣe lọ́dún .
Wọ́n ti lò ó láti fòfin de àwọn ẹ̀sìn kan, pàápàá àwọn Ẹlẹ́rìí Jèhófà lórílẹ̀-èdè Rọ́ṣíà, tí iye wọn jẹ́ ,.
Látọdún  tí wọ́n ti tún òfin náà ṣe ni wọ́n ti wá ń ṣì í lò ju tìgbàkigbà rí lọ." * “Ìjọba ilẹ̀ Rọ́ṣíà ti ṣi Òfin tí ìjọba àpapọ̀ orílẹ̀-èdè náà ṣe lò, èyí ‘tó dá lórí bí wọ́n ṣe lè gbéjà ko àwọn agbawèrèmẹ́sìn’ . . .
Wọ́n ti lò ó láti fòfin de àwọn ẹ̀sìn kan, pàápàá àwọn Ẹlẹ́rìí Jèhófà lórílẹ̀-èdè Rọ́ṣíà."—Ilé Ìgbìmọ̀ Aṣòfin ti Ìgbìmọ̀ Ilẹ̀ Yúróòpù Wọ́n Fòfin De Àwọn Ìtẹ̀jáde Ẹ̀sìn, Wọ́n Tún Fìyẹn Ká Àwọn Ẹlẹ́rìí Wọn Lọ́wọ́ Kò Kó tó di pé àwọn agbófinró rí sí Ẹ̀ka Ọ́fíìsì náà, tó wà ní tòsí ìlú St. Petersburg, wọ́n ti dájú sọ àwọn ìtẹ̀jáde àwọn Ẹlẹ́rìí Jèhófà.
Àwọn agbẹjọ́rò nílùú Taganrog àti Gorno-Altaysk pe ẹjọ́, wọ́n ní kí ìjọba fòfin de ọ̀pọ̀lọpọ̀ ìtẹ̀jáde àwọn Ẹlẹ́rìí Jèhófà pé wọ́n jẹ́ “agbawèrèmẹ́sìn," kí wọ́n sì kà wọ́n mọ́ àwọn ohun tí ìjọba kà sí Ẹrù Àwọn Agbawèrèmẹ́sìn.
Lọ́dún  àti , àwọn ilé ẹjọ́ nílùú Taganrog àti Gorno-Altaysk dá àwọn agbẹjọ́rò náà láre, wọ́n tẹ̀ lé ohun táwọn kan tó pe ara wọn ní ọ̀jọ̀gbọ́n sọ.
Látìgbà yẹn, ìdájọ́ méjèèjì yìí, tó mú kí wọ́n fòfin de ìtẹ̀jáde méjìléláàádọ́ta [] tó jẹ́ ti ẹ̀sìn, ni wọ́n ń lò láti fi oríṣiríṣi ẹ̀sùn kan àwọn Ẹlẹ́rìí Jèhófà.
Ohun tí àwọn ilé ẹjọ́ ìlú Taganrog àti Gorno-Altaysk ṣe yìí náà làwọn aláṣẹ tó wà láwọn àgbègbè míì lórílẹ̀-èdè náà ń tẹ̀ lé.
Títí dòní, ìtẹ̀jáde mẹ́tàdínláàádọ́rùn-ún [] tó jẹ́ tàwọn Ẹlẹ́rìí ni àwọn ilé ẹjọ́ ti kéde pé wọ́n jẹ́ Ẹrù Àwọn Agbawèrèmẹ́sìn.
Àwọn Ẹlẹ́rìí ò gbà pẹ̀lú ẹjọ́ táwọn ilé ẹjọ́ ìlú Taganrog àti Gorno-Altaysk dá àtèyí táwọn ilé ẹjọ́ míì dá lórílẹ̀-èdè Rọ́ṣíà pé ẹrù agbawèrèmẹ́sìn làwọn ìtẹ̀jáde wa.
Wọ́n ti kọ̀wé pe ẹjọ́ kòtẹ́milọ́rùn méjìdínlọ́gbọ̀n [] sí Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù kí wọ́n lè bá wọn wá nǹkan ṣe sí ẹ̀sùn agbawèrèmẹ́sìn tí àwọn ilé ẹjọ́ fi ń kàn wọ́n àtàwọn ìyà míì tí wọ́n fi ń jẹ wọ́n.
Ó yẹ kí Ilé Ẹjọ́ náà dá méjìlélógún [] lára ẹjọ́ náà láìpẹ́.
Bó tiẹ̀ jẹ́ pé ìjọba ilẹ̀ Rọ́ṣíà ń gbèjà ara wọn lọ́dọ̀ Ilé Ẹjọ́ Ẹ̀tọ́ Ọmọnìyàn náà, wọ́n gbà pé ọ̀pọ̀ ìtẹ̀jáde àwọn Ẹlẹ́rìí tí wọ́n kà sí Ẹrù Àwọn Agbawèrèmẹ́sìn kò “mú ìwà ipá dá ní tàbí sún àwọn èèyàn hùwà ipá." “Àwa Ẹlẹ́rìí Jèhófà ń pín àwọn ìtẹ̀jáde wa kárí ayé.
Àwọn ìtẹ̀jáde wa kì í sọ̀rọ̀ òṣèlú, orí Bíbélì ló dá lé.
A ń fi kọ́ àwọn èèyàn lẹ́kọ̀ọ́ Bíbélì, ọ̀rọ̀ àlàáfíà ló sì wà nínú rẹ̀.
Lára àwọn ìwé wa tí àwọn ilé ẹjọ́ ilẹ̀ Rọ́ṣíà ti kéde pé wọ́n jẹ́ agbawèrèmẹ́sìn ni Ìwé Ìtàn Bíbélì, tó jẹ́ ìwé àwọn ọmọdé àti Kí Ni Bíbélì Fi Kọ́ni Gan-an?
, ìwé tá a ti pín ẹ̀dà tó lé ní igba [] mílíọ̀nù, tó sì wà ní èdè tó ju igba ó lé àádọ́ta []."—Robert Ciranko, Ààrẹ Watch Tower Bible and Tract Society of Pennsylvania. * Wọn Ò Jẹ́ Kí Wọ́n Lómìnira Ọ̀rọ̀ Sísọ Àtìgbà táwọn aláṣẹ ilẹ̀ Rọ́ṣíà ti mú káwọn ilé ẹjọ́ kéde pé ẹrù “àwọn agbawèrèmẹ́sìn" ni ìtẹ̀jáde àwọn Ẹlẹ́rìí ni wọ́n ti rí ọ̀rọ̀ sọ, wọ́n sì ń gùn lé ìyẹn láti gbéjà ko àwọn Ẹlẹ́rìí Jèhófà, kí wọ́n sì túbọ̀ ká wọn lọ́wọ́ kò, kí wọ́n má bàa lómìnira ọ̀rọ̀ sísọ.
Lọ́dún , àwọn aláṣẹ gbẹ́sẹ̀ lé ìwé àṣẹ táwọn Ẹlẹ́rìí fi ń kó ìwé Ilé Ìṣọ́ àti Jí!  wọ orílẹ̀-èdè Rọ́ṣíà, kí wọ́n sì máa pín in.
Àtọdún  la ti ń tẹ ìwé Ilé Ìṣọ́.
Nínú gbogbo ìwé ìròyìn táwọn èèyàn ń tẹ̀ jáde, ìwé méjèèjì yìí làwọn èèyàn mọ̀ jù kárí ayé.
Láti March  ni àwọn aláṣẹ ò ti jẹ́ kí àwọn Ẹlẹ́rìí Jèhófà kó ìtẹ̀jáde ẹ̀sìn èyíkéyìí wọ orílẹ̀-èdè náà.
Láti July  ni ìjọba ilẹ̀ Rọ́ṣíà ti fòfin de ìkànnì àwọn Ẹlẹ́rìí Jèhófà, ìyẹn jw.org, ó sì ti mú kó nira fún gbogbo àwọn tó ń gbé ní Rọ́ṣíà láti rí ìtẹ̀jáde wà jáde lórí ìkànnì.
Ṣe ni ìjọba máa gbé ẹnikẹ́ni tó bá ń polongo ìkànnì náà.
Níbẹ̀rẹ̀ ọdún , agbẹjọ́rò kan nílùú Vyborg gbé ẹ̀sùn kan dìde pé kí ìjọba kéde pé ìwé “àwọn agbawèrèmẹ́sìn" ni Bíbélì Ìwé Mímọ́ ní Ìtumọ̀ Ayé Tuntun tí àwọn Ẹlẹ́rìí Jèhófà ń tẹ̀ jáde.
Yàtọ̀ sí pé àwọn aláṣẹ ò jẹ́ kí wọ́n lómìnira ọ̀rọ̀ sísọ, wọ́n ti ń fi àwọn ìtẹ̀jáde tí wọ́n kà sí Ẹrù Àwọn Agbawèrèmẹ́sìn ta ko àwọn Ẹlẹ́rìí, wọ́n fẹ́ lò ó láti fòfin de àwọn ibi ìjọsìn wọn tí wọ́n ti forúkọ wọn sílẹ̀ lábẹ́ òfin, wọ́n sì ń lò ó láti fẹ̀sùn kan àwọn Ẹlẹ́rìí tó ń ṣe ìsìn wọn.
Wọ́n Ń Túlé Àwọn Ẹlẹ́rìí, Wọ́n sì Ń Fẹ̀sùn Kàn Wọ́n Tí ìjọba bá ti ka ìtẹ̀jáde kan mọ́ Ẹrù Àwọn Agbawèrèmẹ́sìn, wọ́n máa fòfin dè é kí ẹnikẹ́ni má bàa pín in kiri, tẹ̀ ẹ́ jáde tàbí kó o pamọ́ torí àti máa pín in.
Àwọn aláṣẹ láwọn ìlú tó wà nílẹ̀ Rọ́ṣíà ti gùn lé ìyẹn láti gbàṣẹ nílé ẹjọ́ kí wọ́n lè máa túlé ọgọ́rọ̀ọ̀rún àwọn Ẹlẹ́rìí Jèhófà àtàwọn Gbọ̀ngàn Ìjọba wọn bóyá wọ́n máa rí ìtẹ̀jáde èyíkéyìí tó dá lórí ẹ̀sìn tí ìjọba fòfin dè.
Lọ́pọ̀ ìgbà, ọwọ́ tó le làwọn aláṣẹ máa ń gbé wá tí wọ́n bá ń túlé, ohun tí wọ́n sì máa ń gbẹ́sẹ̀ lé máa ń kọjá ohun tí òfin gbà láyè.
Ṣe ni wọ́n máa ń gba ohun ìní wọn àti gbogbo ìtẹ̀jáde ẹ̀sìn tí wọ́n bá rí níbẹ̀, yálà ó wà lára àwọn tí òfin kà sí Ẹrù Àwọn Agbawèrèmẹ́sìn tàbí bẹ́ẹ̀ kọ́.
Ní August , nílùú Yoshkar-Ola, nǹkan bíi ọgbọ̀n [] ọlọ́pàá láti Iléeṣẹ́ Ààbò Ìjọba àti àwọn ológun ya wọ ibì kan táwọn Ẹlẹ́rìí Jèhófà ti ń ṣe ìsìn.
Àwọn ọlọ́pàá náà mú àwọn Ẹlẹ́rìí kan, wọ́n fún wọn lọ́rùn, wọ́n sì lọ́ ọwọ́ wọn sẹ́yìn.
Wọ́n tú ibi tí wọ́n ti ń ṣèsìn, wọ́n sì gba àwọn ohun ìní wọn, àwọn ìwé kan àtàwọn ìtẹ̀jáde.
Ní July , lórílẹ̀-èdè Karelia, àwọn ọlọ́pàá láti Iléeṣẹ́ Ààbò Ìjọba tó gbé ìbọn arọ̀jò ọta dá ní, tí wọ́n sì fi nǹkan bojú mú Ẹlẹ́rìí Jèhófà kan níta gbangba, wọ́n lù ú, wọ́n fipá mú un dojú bolẹ̀ sórí mọ́tò rẹ̀, wọ́n sì lọ́ ọwọ́ rẹ̀ sẹ́yìn.
Àwọn ọlọ́pàá náà ya wọ ilé àwọn Ẹlẹ́rìí Jèhófà kan, wọ́n gba àwọn ohun ìní wọn àtàwọn ìtẹ̀jáde ẹ̀sìn wọn.
Wọn ò tiẹ̀ fẹ́ mọ̀ bóyá àwọn ìtẹ̀jáde náà wà lára àwọn tí òfin kà sí Ẹrù Àwọn Agbawèrèmẹ́sìn tàbí bẹ́ẹ̀ kọ́.
Ní March , lórílẹ̀-èdè Tatarstan, àwọn ọlọ́pàá ya wọ Gbọ̀ngàn Ìjọba kan àtàwọn ilé kan táwọn Ẹlẹ́rìí Jèhófà ń gbé, wọ́n sì kó wọn lẹ́rù.
Wọ́n gba àwọn kọ̀ǹpútà wọn, àwọn tablet wọn àtàwọn ìtẹ̀jáde tó jẹ́ ti ẹ̀sìn wọn.
Fídíò gbé ẹni tó yọ́ lọ fi ìwé kan sínú Gbọ̀ngàn Ìjọba kí wọ́n lè fi ṣe ẹ̀rí láti mú àwọn Ẹlẹ́rìí Àwọn agbófinró ti dọ́gbọ́n fídíò ohun táwọn Ẹlẹ́rìí ń ṣe nínú ilé wọn àti nínú Gbọ̀ngàn Ìjọba wọn.
Wọ́n ń ṣọ́ àwọn Ẹlẹ́rìí lọ́wọ́-lẹ́sẹ̀, débi pé wọ́n máa ń fi ìmọ̀ ẹ̀rọ mọ ohun tí àwọn Ẹlẹ́rìí ń sọ lórí fóònù, e-mail tí wọ́n ń fi ránṣẹ́, àwọn agbófinró sì tún ń lo àwọn ọ̀nà èrú míì láti wádìí nípa àwọn Ẹlẹ́rìí.
Lórúkọ pé àwọn ọlọ́pàá kan fẹ́ fẹ̀sùn agbawèrèmẹ́sìn kan àwọn Ẹlẹ́rìí Jèhófà, wọ́n ti bá a débi pé wọ́n mú lára àwọn ìwé àwọn Ẹlẹ́rìí Jèhófà tí ìjọba kà sí ẹrù òfin, wọ́n sì lọ dọ́gbọ́n fi sínú àwọn Gbọ̀ngàn Ìjọba wọn lẹ́yìn wọn kí wọ́n lè fìyẹn mú wọn.
Àwọn nǹkan yìí tí wá mú kí wọ́n fi ẹ̀sùn ọ̀daràn kan ọ̀pọ̀ àwọn Ẹlẹ́rìí.
Àwọn Aláṣẹ Ń Fòfin De Àwọn Ẹ̀sìn Tó Ti Forúkọ Sílẹ̀ Lábẹ́ Òfin, Wọ́n Wá Ń Fẹ̀sùn Ọ̀daràn Kàn Wọ́n Yàtọ̀ sí pé àwọn agbófinró ń fẹ̀sùn kan àwọn Ẹlẹ́rìí ní kọ̀ọ̀kan, wọ́n ti fi àwọn ìwé tí ìjọba kà sí ẹrù òfin tí wọ́n lọ ń fi sínú àwọn Gbọ̀ngàn wọn lẹ́yìn wọn ṣe “ẹ̀rí," kí ìjọba lè fòfin de ẹ̀sìn àwa Ẹlẹ́rìí Jèhófà. * Tí ìjọba bá ti lè kéde pé “agbawèrèmẹ́sìn" ni ẹ̀sìn kan, ṣe ni wọ́n máa gbẹ́sẹ̀ lé àwọn ohun tí ẹ̀sìn náà ní.
Irú ẹ̀ ti ṣẹlẹ̀ sáwọn Ẹlẹ́rìí Jèhófà nílùú Taganrog àti Samara.
Wọ́n ti gbẹ́sẹ̀ lé ilé ìjọsìn àwọn Ẹlẹ́rìí tó wà ládùúgbò yẹn.
Ohun kan náà sì làwọn aláṣẹ tó wà láwọn ìlú míì náà rawọ́ lé.
Àwọn Ẹlẹ́rìí Jèhófà wà nílé ẹjọ́ nílùú Taganrog lórílẹ̀-èdè Rọ́ṣíà Lẹ́yìn táwọn aláṣẹ fòfin de ẹ̀sìn àwọn Ẹlẹ́rìí nílùú Taganrog, wọ́n tún sọ pé ṣe ni àwọn Ẹlẹ́rìí tó ń pàdé láti gbàdúrà, kí wọ́n sì jọ́sìn “ń ṣe ohun tí ò bófin mu lẹ́yìn tí wọ́n ti fòfin de ẹ̀sìn wọn." Ọgbọ́nkọ́gbọ́n táwọn aláṣẹ dá nílùú Taganrog yìí ti mú kí àwọn Ẹlẹ́rìí Jèhófà mẹ́rìndínlógún [] jẹ̀bi ẹ̀sùn ọ̀daràn torí pé wọ́n ń pàdé ní ìrọwọ́rọsẹ̀ láti jọ́sìn.
Bẹ́ẹ̀, ohun táwọn Ẹlẹ́rìí Jèhófà ń ṣe kárí ayé nìyí.
Ẹlẹ́rìí Jèhófà tó bá ti wá ń jọ́sìn nílùú Taganrog báyìí ti di ọ̀daràn, èyí sì ni ìgbà àkọ́kọ́ tírú ẹ̀ máa ṣẹlẹ̀ látìgbà tí ìjọba Soviet Union ti kógbá wọlé.
Tí Wọ́n Bá Ti Ẹ̀ka Ọ́fíìsì náà Pa, Ohun Tó Máa Yọrí sí Ò Ní Dáa Ẹ̀ka Ọ́fíìsì Tó Ń Bójú Tó Iṣẹ́ Àwa Ẹlẹ́rìí Jèhófà ní Rọ́ṣíà Táwọn aláṣẹ bá fi lè ti Ẹ̀ka Ọ́fíìsì àwọn Ẹlẹ́rìí Jèhófà pa, wọ́n máa dáwọ́ iṣẹ́ dúró níbẹ̀, wọ́n á sì fòfin de gbogbo ohun tó ń ṣe jákèjádò Rọ́ṣíà.
Wọ́n sì tún lè fẹ̀sùn ọ̀daràn kan àwọn Ẹlẹ́rìí Jèhófà kárí ayé bíi tàwọn Ẹlẹ́rìí tó wà nílùú Taganrog torí pé wọ́n ń pàdé pọ̀ láti jọ́sìn, wọ́n sì ń sọ ohun tí wọ́n gbà gbọ́ fáwọn míì.
Ó ṣeé ṣe kó wá di pé àwọn Ẹlẹ́rìí Jèhófà tó wà lórílẹ̀-èdè Rọ́ṣíà á lómìnira láti gba ohun tó wù wọ́n gbọ́, àmọ́ àwọn àtàwọn míì ò ní lómìnira láti ṣe ẹ̀sìn wọn. * Ọ̀gbẹ́ni Philip Brumley tó jẹ́ Agbẹjọ́rò Àwọn Ẹlẹ́rìí Jèhófà sọ pé: “Ìrẹ́jẹ gbáà ni bí wọ́n ṣe ka àwọn Ẹlẹ́rìí Jèhófà mọ́ àwọn agbawèrèmẹ́sìn yìí, kò sì bọ́gbọ́n mu rárá bí wọ́n ṣe ka àwọn ìtẹ̀jáde wọn sí ẹrù àwọn apániláyà.
Àwọn aláṣẹ orílẹ̀-èdè Rọ́ṣíà ti ṣi òfin lò, bẹ́ẹ̀ ohun tí wọ́n ṣe yìí ta ko òfin tí ìjọba àpapọ̀ fi lélẹ̀ kárí ayé, ìlànà tí Ìgbìmọ̀ Ilẹ̀ Yúróòpù fi lélẹ̀, ó tún ta ko ohun tó wà nínú ìwé UN Declaration of Human Rights àti òfin tí ìjọba orílẹ̀-èdè Rọ́ṣíà fúnra wọn ṣe.
Wọ́n ń fi òfin ṣèdíwọ́ fún ìjọsìn tí àwọn Ẹlẹ́rìí ń ṣe ní ìrọwọ́rọsẹ̀, wọ́n sì fẹ́ fòfin de ibi tá a ti ń darí iṣẹ́ àwọn Ẹlẹ́rìí Jèhófà lórílẹ̀-èdè Rọ́ṣíà." Ọ̀gbẹ́ni Vasiliy Kalin tó jẹ́ aṣojú Ẹ̀ka Ọ́fíìsì náà sọ pé: “Àti ọ̀rúndún kọkàndínlógún làwọn Ẹlẹ́rìí Jèhófà ti ń jọ́sìn lórílẹ̀-èdè Rọ́ṣíà, wọ́n sì fara da inúnibíni tó le gan-an nígbà ìjọba Soviet Union.
Nígbà tó yá, ìjọba gbà pé wọ́n fìyà jẹ wá láìnídìí, wọ́n sì wá nǹkan ṣe sí i.
A fẹ́ máa ṣe ìjọsìn wa lọ ní ìrọwọ́rọsẹ̀ ní Rọ́ṣíà.
Ṣe làwọn tó ń bà wá lórúkọ jẹ́, tí wọ́n sì ń fẹ̀sùn ‘agbawèrèmẹ́sìn’ kàn wá ń fìyẹn bojú, ohun tó ń ṣe wọ́n gan-an ni pé wọn ò gba ti ẹ̀sìn wa àti ohun tá a gbà gbọ́.
A kì í ṣe agbawèrèmẹ́sìn." Àwọn Ẹlẹ́rìí Jèhófà retí pé kí ìjọba orílẹ̀-èdè Rọ́ṣíà jẹ́ kí wọ́n ní òmìnira ẹ̀sìn bíi tàwọn orílẹ̀-èdè míì.
Wọ́n tún fẹ́ kí Agbẹjọ́rò Àgbà dáwọ́ àtakò tí wọ́n ń ṣe sí Ẹ̀ka Ọ́fíìsì wọn dúró, kí ìjọba Rọ́ṣíà má sì fi ẹ̀tọ́ ọmọnìyàn du àwọn ẹlẹ́sìn kéékèèké.
Ìbéèrè kan ni pé, Ṣé ìjọba orílẹ̀-èdè Rọ́ṣíà máa ṣe bẹ́ẹ̀?
Àbí ohun tí ìjọba Soviet Union ṣe nígbà yẹn, tí wọ́n ń fìyà jẹ àwọn Ẹlẹ́rìí Jèhófà, làwọn náà fẹ́ pa dà sí?
ìpínrọ̀   Ìgbìmọ̀ Tó Ń Rí sí Ẹ̀tọ́ Ọmọnìyàn lábẹ́ ìdarí Ìparapọ̀ Àwọn Orílẹ̀-èdè jábọ̀ nípa ìjọba Orílẹ̀-èdè Rọ́ṣíà nínú ìròyìn ẹlẹ́ẹ̀keje irú ẹ̀, CCPR/C/RUS/CO/,  April , ìpínrọ̀ .
ìpínrọ̀   “Àgbéyẹ̀wò Ìròyìn látọ̀dọ̀ Àwọn Orílẹ̀-èdè Tó Fọwọ́ sí Àpilẹ̀kọ  nínú Àdéhùn náà, Ibi tí Ìgbìmọ̀ Tó Ń Rí sí Ẹ̀tọ́ Ọmọnìyàn parí èrò sí nípa ìjọba Orílẹ̀-èdè Rọ́ṣíà," látọ̀dọ̀ Ìgbìmọ̀ Tó Ń Rí sí Ẹ̀tọ́ Ọmọnìyàn lábẹ́ ìdarí Ìparapọ̀ Àwọn Orílẹ̀-èdè, CCPR/CO//RUS, December , , ìpínrọ̀ .
ìpínrọ̀   “Ìjọba Orílẹ̀-èdè Rọ́ṣíà gbọ́dọ̀ ṣe ohun tó pọn dandan kí wọ́n ṣe, wọn ò sì gbọ́dọ̀ yẹ àdéhùn," Doc. , látọ̀dọ̀ Ilé Ìgbìmọ̀ Aṣòfin ti Ìgbìmọ̀ Ilẹ̀ Yúróòpù, ní  September , ìpínrọ̀ .
ìpínrọ̀   Lórílẹ̀-èdè Rọ́ṣíà, àwọn ẹlẹ́sìn ìlú kọ̀ọ̀kan tí òfin bá fọwọ́ sí lè forúkọ ẹ̀sìn wọn sílẹ̀ lábẹ́ òfin ìlú wọn.
Òfin yìí kọ́ ló máa jẹ́ kí wọ́n lómìnira láti ṣe ẹ̀sìn wọn jákèjádò Rọ́ṣíà, wọn ò lómìnira kọjá ìlú wọn tàbí àgbègbè wọn.
Ọ̀kan lára àǹfààní tó kàn wà níbẹ̀ ni pé àwọn ẹlẹ́sìn náà máa lè kọ́ ibi ìjọsìn wọn tàbí kí wọ́n ya ibì kan tí wọ́n á máa lò láti jọ́sìn.
ìpínrọ̀   Èyí ta ko Àpilẹ̀kọ  nínú Òfin tí Ìjọba Àpapọ̀ Orílẹ̀-èdè Rọ́ṣíà ṣe, tó sọ pé: “Gbogbo èèyàn ló ní òmìnira ẹ̀rí ọkàn, òmìnira ẹ̀sìn, títí kan òmìnira fún ẹnì kan láti sọ ní gbangba pé òun ní ẹ̀sìn tòun tàbí kí òun àtàwọn kan jọ sọ bẹ́ẹ̀, ẹnikẹ́ni ló sì lómìnira láti sọ pé òun ò ṣe ẹ̀sìn kankan, bẹ́ẹ̀ ni gbogbo èèyàn lómìnira láti yan èrò tó wù wọ́n tó dá lórí ọ̀rọ̀ ẹ̀sìn tàbí nǹkan míì, kí wọ́n máa sọ ọ́ fáwọn míì, wọ́n sì lómìnira láti máa ṣe ohun tó wà ní ìbámu pẹ̀lú ohun tí wọ́n yàn, tí wọ́n sì ń sọ." ìpínrọ̀   Watch Tower Bible and Tract Society of Pennsylvania kì í fi ẹ̀sìn ṣòwò, àwa Ẹlẹ́rìí Jèhófà ń lò ó láti ti iṣẹ́ tá à ń ṣe kárí ayé lẹ́yìn.
Àwọn ni wọ́n ń ṣe àwọn ìtẹ̀jáde àwa Ẹlẹ́rìí Jèhófà lábẹ́ òfin.
Ilé Ẹjọ́ Gíga Jù Lọ Lórílẹ̀-èdè Kyrgyzstan Fọwọ́ sí I Pé Àwọn Ẹlẹ́rìí Jèhófà Lómìnira Láti Ṣe Ẹ̀sìn Wọn Mánigbàgbé ni September ,  jẹ́ fáwọn Ẹlẹ́rìí Jèhófà lórílẹ̀-èdè Kyrgyzstan, torí ọjọ́ náà ni ìjọba fọwọ́ sí i pé wọ́n lómìnira láti ṣe ẹ̀sìn wọn.
Lọ́jọ́ yẹn, Ìgbìmọ̀ Aṣòfin Ilé Ẹjọ́ Gíga Jù Lọ kéde pé àwọn ọ̀rọ̀ kan nínu Òfin Ẹ̀sìn ti ọdún  * ta ko òfin orílẹ̀-èdè.
Ìpinnu tí wọ́n ṣe yẹn fìdí ẹ̀ múlẹ̀ pé àwọn Ẹlẹ́rìí Jèhófà lẹ́tọ̀ọ́ láti ṣe ẹ̀sìn wọn, kí ẹnì kankan má sì yọ wọ́n lẹ́nu láwọn àgbègbè tó wà ní gúúsù orílẹ̀-èdè Kyrgyzstan, tí wọ́n ti ń fòfin de ẹ̀sìn wọn láti ọdún mẹ́rin sẹ́yìn.
Ọdún  làwọn Ẹlẹ́rìí Jèhófà ti forúkọ ẹ̀sìn wọn sílẹ̀ lábẹ́ òfin orílẹ̀-èdè Kyrgyzstan, wọn kì í sì í sábà yọ wọ́n lẹ́nu ní gbogbo orílẹ̀-èdè náà.
Àmọ́ láti ìgbà tí wọ́n ti fi Òfin Ẹ̀sìn ti ọdún  lọ́lẹ̀ làwọn ọlọ́pàá ti ń yọ wọ́n lẹ́nu, àìmọye ìgbà ni wọ́n ti lọ ya bo àwọn Ẹlẹ́rìí Jèhófà tó ń gbé láwọn àgbègbè tó wà ní gúúsù Kyrgyzstan nígbà tí wọ́n ń ṣèpàdé lọ́wọ́, wọn ò yéé sọ pé ohun táwọn Ẹlẹ́rìí ń ṣe láwọn àgbègbè yìí “ò bófin mu" torí pé wọn ò forúkọ ẹ̀sìn wọn sílẹ̀ láwọn àgbègbè náà.
Lẹ́sẹ̀ kan náà, Ìgbìmọ̀ Tó Ń Rí sí Ọ̀ràn Ẹ̀sìn lábẹ́ ìdarí Ìjọba Ìpínlẹ̀ ṣi àwọn apá kan lára Òfin Ẹ̀sìn ti ọdún  lò kí wọ́n lè dínà mọ́ àwọn Ẹlẹ́rìí Jèhófà kí wọ́n má bàa rí orúkọ ẹ̀sìn wọn fi sílẹ̀ lábẹ́ òfin láwọn àgbègbè yìí.
Ìpinnu tí Ilé Ẹjọ́ Gíga Jù Lọ ṣe ní September  yìí fẹ̀yìn gbogbo wọn balẹ̀.
Òfin Gbé Ìgbésẹ̀ Òfin Ẹ̀sìn ti ọdún  fòfin de “ìgbòkègbodò ẹ̀sìn" láì forúkọ sílẹ̀ lábẹ́ òfin (Àpilẹ̀kọ ()).
Ìgbìmọ̀ Tó Ń Rí sí Ọ̀ràn Ẹ̀sìn lábẹ́ ìdarí Ìjọba Ìpínlẹ̀ wá ń tibẹ̀ yẹn fòfin de ẹ̀sìn àwọn Ẹlẹ́rìí Jèhófà láwọn ìlú tí wọn ò ti forúkọ ẹ̀sìn wọn sílẹ̀ lábẹ́ òfin lórílẹ̀-èdè Kyrgyzstan.
Òfin yìí kan náà tún sọ pé kí ẹ̀sìn kọ̀ọ̀kan mú orúkọ igba () èèyàn tí òfin fọwọ́ sí, tó bẹ̀rẹ̀ ẹ̀sìn náà wá fún ìgbìmọ̀ tó ń bójú tó ọ̀rọ̀ ìlú, kí ìgbìmọ̀ náà sì fọwọ́ sí i (Àpilẹ̀kọ ()) kí ẹ̀sìn náà tó lè lọ forúkọ sílẹ̀ lọ́dọ̀ Ìgbìmọ̀ Tó Ń Rí sí Ọ̀ràn Ẹ̀sìn lábẹ́ ìdarí Ìjọba Ìpínlẹ̀.
Òfin yìí há àwọn Ẹlẹ́rìí Jèhófà mọ́, torí Ìgbìmọ̀ yìí jẹ́ kí wọ́n mọ̀ pé kí wọ́n tó lè máa ṣe ẹ̀sìn wọn láìsí ìyọlẹ́nu, wọ́n gbọ́dọ̀ forúkọ ẹ̀sìn wọn sílẹ̀ ní ìlú kọ̀ọ̀kan, àmọ́ wọn ò rí i ṣe torí àwọn ìgbìmọ̀ tó ń bójú tó ọ̀rọ̀ ìlú ò fọwọ́ sí orúkọ àwọn èèyàn tí wọ́n mú wá.
Ìgbìmọ̀ Tó Ń Rí sí Ọ̀ràn Ẹ̀sìn lábẹ́ ìdarí Ìjọba Ìpínlẹ̀ àtàwọn ìgbìmọ̀ ti ìlú wá ń fìyẹn halẹ̀ mọ́ àwọn Ẹlẹ́rìí pé wọn ò lè forúkọ sílẹ̀ lábẹ́ òfin.
Wọ́n ni àwọn Ẹlẹ́rìí Jèhófà lára gan-an, ìyẹn wá mú kí wọ́n kọ̀wé sí Ìgbìmọ̀ Aṣòfin pé ohun tí òfin ń béèrè lọ́wọ́ àwọn ti pọ̀ jù.
Ìgbìmọ̀ Aṣòfin ṣèpinnu, wọ́n sọ pé “àparò kan ò ga jùkan lọ, òfin ò fojú kéré ẹ̀sìn kankan, wọn ò sì gbọdọ̀ fojú kéré tàbí ṣe ojúsàájú sí ẹnikẹ́ni tàbí ẹ̀sìn èyíkéyìí." Ilé Ẹjọ́ náà kéde pé Àpilẹ̀kọ (), tó sọ pé kí ẹ̀sìn kọ̀ọ̀kan mú orúkọ àwọn tó bẹ̀rẹ̀ ẹ̀sìn náà wá fún ìgbìmọ̀ tó ń bójú tó ọ̀rọ̀ ìlú, kí ìgbìmọ̀ náà sì fọwọ́ sí i, ta ko òfin orílẹ̀-èdè.
Ilé Ẹjọ́ náà tún sọ pé wọ́n ti ṣi Àpilẹ̀kọ () nínú òfin náà lóye.
Ilé Ẹjọ́ náà sọ pé òmìnira tí ẹ̀sìn kan ní gba ẹ̀sìn náà láyè láti ṣe ẹ̀sìn wọn fàlàlà níbikíbi lórílẹ̀-èdè náà tí wọ́n bá kọ sínú ìwé tí wọ́n fi forúkọ sílẹ̀ lọ́dọ̀ ìjọba.
Nínú ìwé táwọn Ẹlẹ́rìí Jèhófà fi forúkọ ẹ̀sìn wọn sílẹ̀ lórílẹ̀-èdè Kyrgyzstan lọ́dún , wọ́n ti kọ ọ́ síbẹ̀ pé kárí orílẹ̀-èdè náà làwọn ti fẹ́ máa ṣe ẹ̀sìn àwọn.
Èyí túmọ̀ sí pé àwọn Ẹlẹ́rìí Jèhófà ti wá lómìnira láti ṣe ẹ̀sìn wọn ní gbogbo àgbègbè Kyrgyzstan láìsí ẹni tó máa yọ wọ́n lẹ́nu.
Ìpinnu Yìí Mú Ìtura Bá Àwọn tí Wọ́n Ń Ṣe Ojúṣàájú sí Ìròyìn ayọ̀ ni ìpinnu tí Ilé Ẹjọ́ ṣe ní September  yìí jẹ́ fáwọn Ẹlẹ́rìí Jèhófà ní gúúsù orílẹ̀-èdè Kyrgyzstan, pàápàá fún Oksana Koriakina àti ìyá rẹ̀, Nadezhda Sergienko, tí wọ́n ń gbé nílùú Osh.
Wọ́n fòfin dè wọ́n pé wọn ò gbọ́dọ̀ jáde nílé láti March  torí wọ́n fẹ̀sùn kàn wọ́n pé wọ́n hùwà ọ̀daràn nígbà tí wọ́n ń bá àwọn kan sọ̀rọ̀ nípa ohun tí wọ́n gbà gbọ́.
Bó tiẹ̀ jẹ́ pé wọ́n rí ẹ̀rí tó ṣe kedere pé Oksana àti Nadezhda ò mọwọ́ mẹsẹ̀, wọ́n fẹ̀sùn kàn wọ́n pé wọ́n rẹ́ àwọn ìyá àgbàlagbà mẹ́ta kan jẹ torí wọ́n dọ́gbọ́n gbowó lọ́wọ́ wọn.
September  ni wọ́n gbọ́ ẹjọ́ wọn ní Ilé Ẹjọ́ ìlú Osh, àmọ́ ní October , , ilé ẹjọ́ kéde pé àwọn obìnrin méjèèjì ò jẹ̀bi ẹ̀sùn ọ̀daràn tí wọ́n fi kàn wọ́n, wọ́n sì kéde pé kí wọ́n sanwó gbà-máà-bínú fún wọn torí wọ́n fẹ̀sùn tí kò tọ́ kàn wọ́n, wọ́n tì wọ́n mọ́lé, wọn ò sì jẹ́ kí wọ́n jáde.
Ilé ẹjọ́ náà sọ pé ìdí tí wọ́n ṣe jìyà lọ́nà àìtọ́ ni pé ìjọba ò ka ẹ̀sìn wọn sí, wọ́n sì kórìíra wọn, àti pé wọ́n ti gbà pé òfin de ẹ̀sìn àwọn Ẹlẹ́rìí Jèhófà nílùú Osh torí pé wọn ò forúkọ ẹ̀sìn wọn sílẹ̀ lábẹ́ òfin nílùú yẹn.
Ìpinnu tí Ìgbìmọ̀ Aṣòfin ṣe ní September  ni Oksana àti Nadezhda fi gbèjà ara wọn níparí ọ̀rọ̀ wọn, èyí tó gba àwọn Ẹlẹ́rìí Jèhófà láyè láti ṣe ẹ̀sìn wọn nílùú Osh àti jákèjádò orílẹ̀-èdè Kyrgyzstan.
Oksana Koriakina àti Nadezhda Sergienko Wọ́n Ti Ẹ̀tọ́ Ọmọnìyàn Lẹ́yìn Orílẹ̀-èdè Kyrgyzstan ti fọwọ́ sí àdéhùn International Covenant on Civil and Political Rights tí àjọ Ìparapọ̀ Àwọn Orílẹ̀-èdè gbé kalẹ̀, wọ́n ti ṣèlérí pé àwọn ò ní tẹ ẹ̀tọ́ ọmọnìyàn lójú, àwọn á sì jẹ́ káwọn èèyàn orílẹ̀-èdè àwọn lómìnira láti ṣe ẹ̀sìn tó wù wọ́n, láti pé jọ, kí wọ́n sì lómìnira ọ̀rọ̀ sísọ.
Ìpinnu tí Ìgbìmọ̀ Aṣòfin ti Ilé Ẹjọ́ Gíga Jù lórílẹ̀-èdè Kyrgyzstan ṣe yìí ti gbèjà ẹ̀tọ́ ọmọnìyàn àwọn èèyàn, wọ́n sì jẹ́ kí wọ́n lómìnira láti ṣe ohun tó jẹ́ ẹ̀tọ́ wọn lábẹ́ òfin, ìyẹn ti wá jẹ́ káwọn èèyàn lómìnira láti ṣe ẹ̀sìn wọn.
Àwọn Ẹlẹ́rìí Jèhófà tó fẹ́rẹ̀ẹ́ tó ẹgbẹ̀rún márùn-ún [,] tó ń gbé ni Kyrgyzstan mọyì òmìnira tí wọ́n fún wọn láti ṣe ẹ̀sìn wọn, wọ́n sì mọrírì àwọn iléeṣẹ́ Ìjọba tó gbèjà wọn, tó sì jẹ́ kí gbogbo mùtúmùwà lómìnira láti ṣe ohun tó jẹ́ ẹ̀tọ́ wọn lábẹ́ òfin.
ìpínrọ̀  Àpèjá orúkọ òfin yìí ni “Òfin tí Orílẹ̀-èdè Kyrgyzstan Ṣe Lórí Ọ̀rọ̀ Òmìnira Ẹ̀sìn Lórílẹ̀-èdè Kyrgyzstan."
